<?xml version="1.0" encoding="UTF-8"?>
<html xmlns="http://www.w3.org/1999/xhtml" xml:lang="en" lang="en" xmlns:epub="http://www.idpf.org/2007/ops">
<head>
	<title>ಸ್ವಾಮಿ ವಿವೇಕಾನಂದರ ಕೃತಿ ಶ್ರೇಣಿ </title>
	<link rel="stylesheet" type="text/css" href="css/style.css" />
</head>
<body>
<!-- 349-5/0000a-->
<p>ಸ್ವಾಮಿ ವಿವೇಕಾನಂದರ ಕೃತಿಶ್ರೇಣಿ</p>
<p>21<span class="en"> RAN</span></p>
<p><span class="en">AMAKRISHN</span></p>

<!-- 349-5/0000b-->

<!-- 349-5/0000c-->

<!-- 349-5/0000d-->

<!-- 349-5/0000e-->
<p>ಸ್ವಾಮಿ ವಿವೇಕಾನಂದರ</p>
<p>ಕೃತಿಶ್ರೇಣಿ</p>
<p>ಸಂಪುಟ ೫</p>
<p><span class="en">RANI</span></p>
<p><span class="en">AKRISHNA</span></p>
<p><span class="en">MATH</span></p>
<p>ಶ್ರೀರಾಮಕೃಷ್ಣ ಆಶ್ರಮ ಮೈಸೂರು ೫೭೦ ೦೨೦</p>

<!-- 349-5/0000f-->
<p>ಎಂಟನೆಯ ಮುದ್ರಣ 2014 ಪ್ರತಿಗಳು 2000</p>
<p>ಪ್ರಕಾಶಕರು: ಅಧ್ಯಕ್ಷರು ಶ್ರೀರಾಮಕೃಷ್ಣ ಆಶ್ರಮ. ಮೈಸೂರು</p>
<p>ಕರುಳನ್ನು ಶ್ರಮ</p>
<p>© ಎಲ್ಲಾ ಹಕ್ಕುಗಳೂ ಪ್ರಕಾಶಕರಿಗೆ ಸೇರಿವೆ.</p>
<p>ಕಂಪ್ಯೂಟರ್ ಅಕ್ಷರ ಜೋಡಣೆ : ಟೈಪ್ ಕಾರ್ನರ್ 3-ಬಿ, ಲುಂಬಿನಿ ಅಪಾರ್ಟ್‌ಮೆಂಟ್ಸ್ ನಂ. 5, ರೆಸ್ಟ್ ಹೌಸ್ ರೋಡ್ ಬೆಂಗಳೂರು -560 001 ಫೋನ್ : +91-80-25586470</p>
<p>ಮುದ್ರಣ : ರಿಫೀಕ ಆಫ್‌ಸೆಟ್ ಪ್ರಿಂಟರ್ ರಾಜಾಜಿನಗರ, ಬೆಂಗಳೂರು 560 044 ಪೋನ್ : 23357963</p>

<!-- 349-5/0001-->
<p>ವಿಷಯಸೂಚಿಕೆ</p>
<p>ಪತ್ರಗಳು</p>
<p>_5-280</p>
<p>ಲೇಖನಗಳು</p>
<p>-</p>
<p>283 303 309</p>
<p>313</p>
<p>326 329 332 336</p>
<p>-</p>
<p>339</p>
<p>ಹಿಂದೂಧರ್ಮದ ತೊರ್ಯವಾಣಿ 2. ಡಾಕ್ಟರ್ ಪಾಲ್ ಡಾಯ್ಸನ್</p>
<p>ಪ್ರೊಫೆಸರ್ ಮ್ಯಾಕ್ಸ್ ಮುಲ್ಲರ್ 4. ಪುನರ್ಜನ್ಮ</p>
<p>ಜೀವನ ವಿಕಾಸದೆ ಹೋರಾಟ 6. ವಂಗಭಾಷೆ</p>
<p>ಧರ್ಮದ ಉದಯ 8. ನಾಲ್ಕು ಯೋಗಗಳು 9. ತಾಟಸ್ಥ್ಯ ಮತ್ತು ಬದಲಾವಣೆ 10. ಇಮಿಟೇಶನ್ ಆಫ್ ಹೈಸ್ಟ್ ಎಂಬ</p>
<p>ಗ್ರಂಥಕ್ಕೆ ಬರೆದ ಮುನ್ನುಡಿ, 11. ಆತ್ಮವು ಅಮರವೇ? 12. ಪವಹಾರಿ ಬಾಬಾ 13. ಆರ್ಯರು ಮತ್ತು ತಮಿಳರು 14, ಸಮಾಜ ಸಮ್ಮೇಳನದ ಭಾಷಣ 15. ಆರು ಸಂಸ್ಕೃತ ಸೂಕ್ತಿಗಳು 16. ದಿವ್ಯಜ್ಞಾನದ ಸಂದೇಶ | 17, ಬೇಲೂರು ಮಠ – ಒಂದು ಮನವಿ 18. ಅದೈತ ಆಶ್ರಮ ಹಿಮಾಲಯ | 19. ಶ್ರೀರಾಮಕೃಷ್ಣ ಸೇವಾಶ್ರಮ ಕಾಶಿ - ಒಂದು ಮನವಿ 20. ಹಿಂದೂ ಧರ್ಮ ಮತ್ತು ಶ್ರೀರಾಮಕೃಷ್ಣ 21. ಇತಿಹಾಸದ ದೃಷ್ಟಿಯಲ್ಲಿ ಭರತಖಂಡದ ವಿಕಾಸ 22. ವಿಶ್ವಕ್ಕೆ ಭರತಖಂಡದ ಸಂದೇಶ 23. ಥಿಯಾಸಫಿಯನ್ನು ಕುರಿತು ಕೆಲವು ಅಭಿಪ್ರಾಯಗಳು 24. ಖೇತ್ರಿ ಮಹಾರಾಜರ ಬಿನ್ನವತ್ತಳೆಗೆ ಉತ್ತರ 25. ಧರ್ಮದ ಮೂಲ ಭಾವನೆಗಳು 26. ಆಧುನಿಕ ಭಾರತದ ಸಮಸ್ಯೆಗಳು ಮತ್ತು</p>
<p>ಅದರ ಪರಿಹಾರಗಳು</p>
<p>341 343 347 360 367</p>
<p>372</p>
<p>373 379 380 381 383 388 398 407 409 418</p>
<p>427</p>

<!-- 349-5/0002-->
<p>435 446</p>
<p>... ಓ.</p>
<p>27. ಶ್ರೀರಾಮಕೃಷ್ಣ - ಅವರ ಜೀವನ</p>
<p>ಮತ್ತು ಉಪದೇಶ 28. ಪ್ಯಾರಿಸ್ಸಿನ ಧರ್ಮಗಳ ಸಮ್ಮೇಳನ 29. ಜ್ಞಾನ : ಅದರ ಮೂಲ ಮತ್ತು</p>
<p>ಅದನ್ನು ಪಡೆಯುವ ವಿಧಾನ 30. ಬಾಲ ಗೋಪಾಲ 31. ವರ್ತಮಾನ ಭಾರತ 32. ಶಬ್ದ ಸೂಚಿ</p>
<p>453</p>
<p>459</p>
<p>466 501</p>

<!-- 349-5/0003-->
<p>ಪತ್ರಮಾಲೆ</p>

<!-- 349-5/0004-->

<!-- 349-5/0005-->
<p>ಸ್ವಾಮಿ ವಿವೇಕಾನಂದರ</p>
<p>ಪತ್ರಮಾಲೆ</p>
<p>೩೨೭. ಸೋದರ ಸಂನ್ಯಾಸಿಗಳಿಗೆ*</p>
<p>೧೮೯೪</p>
<p>ಪ್ರಿಯ ಸಹೋದರರೆ,</p>
<p>ಇದಕ್ಕೆ ಮುಂಚೆ ನಾನು ನಿಮಗೆ ಒಂದು ಪತ್ರವನ್ನು ಬರೆದಿದ್ದೆ. ಸಮಯ ದೊರೆಯದೇ ಇದ್ದುದರಿಂದ ಅದು ಪೂರ್ತಿಯಾಗಲಿಲ್ಲ. ರಾಖಾಲ್ ಮತ್ತು ಹರಿ ಇವರು ಲಕ್ರೋವಿನಿಂದ ಹಿಂದೂ ಪತ್ರಿಕೆಗಳು ನನ್ನನ್ನು ಹೊಗಳುತ್ತಿವೆ ಎಂದು ಕಾಗದ ಬರೆದಿರುವರು. ಇಪ್ಪತ್ತು ಸಾವಿರ ಜನರು ಶ್ರೀ ರಾಮಕೃಷ್ಣರ ಜನೋತ್ಸವದ ಸಮಯದಲ್ಲಿ ಪ್ರಸಾದವನ್ನು ಸ್ವೀಕರಿಸಿದರೆಂದೂ ಅದರಿಂದ ಬಹಳ ಸಂತೋಷವಾಗಿದೆ ಎಂದೂ ಹೇಳಿರುವರು. ನಾನು ಇಲ್ಲಿ ಇನ್ನೂ ಹೆಚ್ಚು ಕೆಲಸ ಮಾಡಬಹುದಾಗಿತ್ತು. ಆದರೆ ಬ್ರಹ್ಮಸಮಾಜದವರು ಮತ್ತು ಕ್ರೈಸ್ತ ಪಾದ್ರಿಗಳು ನನ್ನನ್ನು ಸತತವೂ ಎದುರಿಸುತ್ತಿರುವರು. ಭರತಖಂಡದ ಹಿಂದೂಗಳು ಕೂಡ ನನಗೆ ಏನೂ ಸಹಾಯ ಮಾಡಲಿಲ್ಲ. ನಾನು ಹೇಳುವುದೇನೆಂದರೆ ಕಲ್ಕತೆ ಅಥವಾ ಮದ್ರಾಸಿನ ಹಿಂದೂಗಳು ಒಂದು ಸಭೆ ಸೇರಿಸಿ, ನಾನು ಅವರ ಪ್ರತಿನಿಧಿಯೆಂದು ಒಪ್ಪಿಕೊಂಡು, ಅಮೆರಿಕಾ ದೇಶವು ನನ್ನನ್ನು ಪ್ರೀತಿಯಿಂದ ಬರಮಾಡಿಕೊಂಡುದಕ್ಕೆ ಅವರಿಗೆ ಕೃತಜ್ಞತೆಯನ್ನು ತೋರಿ ಒಂದು ಪತ್ರವನ್ನು ಬರೆದಿದ್ದರೆ ಸ್ಥಿತಿ ಇದಕ್ಕಿಂತ ಬಹಳ ಮೇಲಾಗುತ್ತಿತ್ತು. ಆದರೆ ಆಗಲೇ ಒಂದು ವರುಷವಾಯಿತು. ಇನ್ನೂ ಏನನ್ನೂ ಮಾಡಲಿಲ್ಲ. ಬಂಗಾಳಿ ಗಳನ್ನು ನಾನು ಎಂದೂ ನೆಚ್ಚಿರಲಿಲ್ಲ. ಆದರೆ ಮದ್ರಾಸಿನವರಿಗೆ ಕೂಡ ಏನನ್ನೂ ಮಾಡಲಾಗಲಿಲ್ಲ.</p>
<p>- ನಮ್ಮ ರಾಷ್ಟ್ರಕ್ಕೆ ಯಾವ ಭರವಸೆಯೂ ಇಲ್ಲ. ಯಾರ ತಲೆಯಲ್ಲೂ ಒಂದು ಹೊಸ ಸ್ವತಂತ್ರ ಆಲೋಚನೆ ಸುಳಿಯುವಂತೆ ಇಲ್ಲ. ಎಲ್ಲ ಹಳೆಯ ಕಂತೆಯ ಪುರಾಣದ ಮೇಲೆಯೇ ಇನ್ನೂ ಕಾದಾಡುತ್ತಿರುವರು. ತಲೆಯಿಲ್ಲದ ಬಾಲವಿಲ್ಲದ ಇಂತಹ ಕಾಗಕ್ಕ ಗುಬ್ಬಕ್ಕನ ಕಥೆಗಳೇ ! ಅಯ್ಯೋ ದೇವರೆ ! ಸಾಧಾರಣ ಮನುಷ್ಯರಿಗಿಂತ ನೀವು ಮೇಲು. ಎಂದು ತೋರುವುದಕ್ಕೆ ಏನನ್ನಾದರೂ ಮಾಡಲಾರಿರೇನು? ಹುಚ್ಚುತನದಲ್ಲೇ ಕಾಲ ಕಳೆಯುವುದು ! ಇವತ್ತು ದೇವರ ಕೋಣೆಯಲ್ಲಿ ಒಂದು ಘಂಟೆ ಇದೆ. ನಾಳೆ ಒಂದು ಕೊಂಬನ್ನು ಸೇರಿಸುತ್ತೀರಿ, ನಾಡಿದ್ದು ಒಂದು ಚಾಮರವನ್ನು ಸೇರಿಸುತ್ತೀರಿ. ಅಥವಾ ಇವತ್ತು ಒಂದು ಮಂಚ, ನಾಳೆ ಅದರ ಕಾಲಿಗೆ ಒಂದು ಬೆಳ್ಳಿಯ ಕಟ್ಟು; ಜನಗಳಿಗೆ ಬೇಕಾದಷ್ಟು ಪ್ರಸಾದ; ಹೀಗೆ ಮಾಡಿ ಒಂದೆರಡು ಸಾವಿರ ಕಟ್ಟುಕಥೆಗಳನ್ನು ನೇಯುತ್ತೀರಿ. ಸ್ವಲ್ಪದರಲ್ಲಿ ಹೇಳಬೇಕಾದರೆ, ನಿಮ್ಮಲ್ಲಿರುವುದು ಬಾಹ್ಯ ಆಚಾರವಲ್ಲದೆ ಮತ್ತೇನೂ ಇಲ್ಲ. ಇದಕ್ಕೆ ಆಂಗ್ಲಭಾಷೆಯಲ್ಲಿ<span class="en"> Imbecility</span> (ಮಾನಸಿಕ ದೌರ್ಬಲ್ಯ) ಎಂದು ಹೆಸರು. ಯಾರ ಬುದ್ದಿಗೆ ಇಂತಹ ಕೆಲಸಕ್ಕೆ ಬಾರದ ಕಥೆಗಳಲ್ಲದೆ ಬೇರೆ ರುಚಿಸದೋ ಅವರನ್ನು ಕಡುಮೂರ್ಖರೆಂದು ಕರೆಯುತ್ತಾರೆ. ಘಂಟೆಯನ್ನು ಬಲಗಡೆ ಬಾರಿಸುವುದೇ *<span class="en"> Complete Works of Swami Vivekananda, Volume VI, Page 263</span></p>

<!-- 349-5/0006-->
<p>ಅಥವಾ ಎಡಗಡೆಯಲ್ಲಿ ಬಾರಿಸುವುದೇ, ಚಂದನದ ಗುರುತನ್ನು ತಲೆಯಮೇಲೆ ಇಡುವುದೋ ಅಥವಾ ಇನ್ನು ಎಲ್ಲಿಯಾದರೂ ಇಡುವುದೋ, ಮಂಗಳಾರತಿಯನ್ನು ಎರಡು ಸಲ ಬೆಳಗುವುದೋ ಅಥವಾ ನಾಲ್ಕು ಸಲ ಬೆಳಗುವುದೊ, ಇಂತಹ ಮಹಾ ಪ್ರಶ್ನೆಗಳನ್ನು ಯಾರ ಮಿದುಳು ಹಗಲಿರುಳು ಆಲೋಚಿಸುತ್ತಿರುವುದೋ, ಇಂತಹವರನ್ನು ದುರ್ಭಾಗ್ಯರೆಂದು ಕರೆಯಬೇಕಾಗಿರುವುದು. ಇಂತಹ ಅಭಿಪ್ರಾಯಗಳು ನಮಗೆ ಇರುವುದರಿಂದಲೇ ನಾವು ಭಾಗ್ಯಹೀನರಾಗಿರುವುದು. ಪಾಶ್ಚಾತ್ಯ ದೇಶಗಳವರು ಪ್ರಪಂಚದ ಒಡೆಯರಾದರೆ ನಾವು ಇನ್ನೊಬ್ಬರಿಂದ ಒದೆಸಿಕೊಳ್ಳುತ್ತಿರುವೆವು, ಅವರ ಧಿಕ್ಕಾರಕ್ಕೆ ಪಾತ್ರರಾಗಿರುವೆವು. ಸೋಮಾರಿತನಕ್ಕೂ ತ್ಯಾಗಕ್ಕೂ ಸಾಗರದಷ್ಟು ಭೇದವಿರುವುದು.</p>
<p>ನಿಮಗೆ ಏನಾದರೂ ಒಳ್ಳೆಯದಾಗಬೇಕೆಂಬ ಆಸೆಯಿದ್ದರೆ, ನಿಮ್ಮ ಬಾಹ್ಯಾಚಾರ ಗಳೆಲ್ಲವನ್ನು ಆಚೆಗೆ ಕಿತ್ತೊಗೆಯಿರಿ. ಬದುಕಿರುವ ದೇವರನ್ನು, ಮಾನವನ ರೂಪವನ್ನು ತಾಳಿದ ಪ್ರತಿಬಿಂಬವನ್ನು, ವ್ಯಷ್ಟಿ ದೃಷ್ಟಿಯಿಂದಲೂ ಮತ್ತು ಸಮಷ್ಟಿ ದೃಷ್ಟಿಯಿಂದಲೂ ಆರಾಧಿಸಿ, ದೇವರ ಸಮಷ್ಟಿಯ ದೃಷ್ಟಿ ಎಂದರೆ ಜಗತ್ತು. ಅದನ್ನು ಪೂಜಿಸುವುದೆಂದರೆ ಸೇವೆ ಸಲ್ಲಿಸುವುದು. ಇದೇ ನಿಜವಾದ ಕರ್ಮ, ಕೇವಲ ಬಾಹ್ಯಾಚಾರಗಳಲ್ಲಿ ಮಗ್ನರಾಗಿರುವುದಲ್ಲ. ದೇವರ ಮುಂದೆ ಅನ್ನದ ತಟ್ಟೆಯನ್ನು ಹತ್ತು ನಿಮಿಷಗಳು ಇಟ್ಟಿರುವುದೇ, ಅಥವಾ ಅರ್ಧ ಗಂಟೆ ಇಟ್ಟಿರುವುದೇ ಎಂದು ಅನುಮಾನಿಸುವುದು ಕರ್ಮವಲ್ಲ. ಹುಚ್ಚುತನವೆಂದು ಅದಕ್ಕೆ ಹೆಸರು. ಕಾಶಿಯ ಅಥವಾ ಬೃಂದಾವನದ ಗುಡಿಯ ಬಾಗಿಲನ್ನು ತೆರೆಯುವಾಗ ಘಂಟೆ ಹೊಡೆಯಲಿ ಎಂದು ಅದಕ್ಕೋಸ್ಕರ ಲಕ್ಷಾಂತರ ರೂಪಾಯಿಗಳನ್ನು ಖರ್ಚು ಮಾಡಿರುವರು ! ದೇವರು ಈಗ ಸ್ನಾನ ಮಾಡುತ್ತಿರುವನು, ಈಗ ಅವನು ಭೋಜನ ಮಾಡುತ್ತಿರುವನು, ಈಗ ನಿಮಗೆ ತಿಳಿಯದ ಯಾವುದೋ ಕಾರ್ಯದಲ್ಲಿ ನಿರತನಾಗಿರುವನು ಎನ್ನುವರು. ನಿಜವಾಗಿ ಬದುಕಿರುವ ದೇವರು ಹೊಟ್ಟೆಗಿಲ್ಲದೆ ವಿದ್ಯೆಯಿಲ್ಲದೆ ಸಾಯುತ್ತಿರುವಾಗ ಬೊಂಬಾಯಿನ ಮಾರ್ವಾಡಿಗಳು ತಿಗಣೆಗೆ ಆಸ್ಪತ್ರೆಯನ್ನು ಕಟ್ಟಿಸುತ್ತಿರುವರು. ಅವರು ಮನುಷ್ಯನಿಗೆ ಅವನು ಸತ್ತರೂ ಕೂಡ ಏನೂ ಮಾಡುವುದಿಲ್ಲ ! ಇಷ್ಟು ಸರಳವಾದ ವಿಷಯವನ್ನು ತಿಳಿದುಕೊಳ್ಳುವುದಕ್ಕೆ ನಿಮಗೆ ಬುದ್ದಿಯಿಲ್ಲ. ಇದೇ ನಮ್ಮ ದೇಶದಲ್ಲಿರುವ ಒಂದು ಸಾಂಕ್ರಾಮಿಕ ಜಾಡ್ಯ. ದೇಶದಲ್ಲೆಲ್ಲ ಹುಚ್ಚರ ಮನೆಗಳು ಹೆಚ್ಚಿವೆ. ನಿಮ್ಮಲ್ಲಿ ಕೆಲವರು ಬೆಂಕಿಯಂತೆ ಹರಡಿ ಭಗವಂತನ ವಿರಾಟ್‌ಸ್ವರೂಪದ ಆರಾಧನೆಯನ್ನು ಬೋಧಿಸಿ. ನಮ್ಮ ದೇಶದಲ್ಲಿ ಇದನ್ನು ಹಿಂದೆ ಯಾರೂ ಮಾಡಿರಲಿಲ್ಲ. ಜನಗಳೊಂದಿಗೆ ಜಗಳ ಬೇಡ. ಎಲ್ಲರೊಂದಿಗೂ ನಾವು ಸ್ನೇಹದಿಂದ ಇರಬೇಕು.</p>
<p>ಈ ವಿಷಯಗಳನ್ನು ಜನರಿಗೆ ತಿಳಿಸಿ. ಹಳ್ಳಿಯಿಂದ ಹಳ್ಳಿಗೆ ಹೋಗಿ, ಮನೆಯಿಂದ ಮನೆಗೆ ಹೋಗಿ, ಆಗತಾನೆ ನಿಜವಾದ ಕೆಲಸವಾಗುವುದು. ಹಾಗಲ್ಲದೆ ನಿರಾತಂಕವಾಗಿ ಹಾಸಿಗೆಯ ಮೇಲೆ ಮಲಗಿ ಮಧ್ಯೆ ಮಧ್ಯೆ ಗಂಟೆಯನ್ನು ಬಾರಿಸಿದರೆ ಅದು ಖಾಯಿಲೆ, ಮತ್ತೇನೂ ಅಲ್ಲ. ಸ್ವತಂತ್ರರಾಗಿ, ಸ್ವತಂತ್ರವಾದ ನಿರ್ಣಯಗಳಿಗೆ ಬರುವುದನ್ನು ಅಭ್ಯಾಸ</p>

<!-- 349-5/0007-->
<p>ಮಾಡಿ. ಯಾವುದೋ ಒಂದು ತಂತ್ರಶಾಸ್ತ್ರದಲ್ಲಿ ಗಂಟೆಯ ಹಿಡಿ ಇಷ್ಟೇ ಉದ್ದವಿರಬೇಕೆಂದು ಹೇಳಿದೆ. ಆದರೆ ಅದನ್ನು ಕಟ್ಟಿಕೊಂಡು ನನಗೇನು? ದೇವರ ದಯೆಯಿಂದ ನಿಮ್ಮ ಬಾಯಿಂದಲೇ ಕೋಟಿ ಕೋಟಿ ವೇದಗಳು, ತಂತ್ರಗಳು, ಪುರಾಣಗಳು ಹೊರಬೀಳುವುವು. ಈಗ ನೀವು ಮೂರು ನಾಲ್ಕು ಲಕ್ಷ ಶಿಷ್ಯರನ್ನು ಮಾಡಿದರೆ, ಆಗ ಮಾತ್ರ ನನಗೆ ನಿಮ್ಮ ಮೇಲೆ ಸ್ವಲ್ಪ ನಂಬಿಕೆ ಹುಟ್ಟುವುದು.</p>
<p>- ಇನ್ನೊಂದು ಸಮಾಚಾರ, ಬೊಂಬಾಯಿನಿಂದ ರಾಮೇಶ್ವರಕ್ಕೆ ತ-ಒಂದಿಗೆ ಹೋದ ಕ್ಷೌರ ಮಾಡಿಸಿಕೊಂಡಿದ್ದ ಹುಡುಗನೊಬ್ಬನು ನಿನಗೆ ಗೊತ್ತಿದೆಯೇನು? ಅವನು ರಾಮಕೃಷ್ಣ ಪರಮಹಂಸರ ಶಿಷ್ಯನೆಂದು ಹೇಳಿಕೊಳ್ಳುತ್ತಾನೆ ! ತ-ಅವನಿಗೆ ದೀಕ್ಷೆಯನ್ನು ಕೊಡಲಿ. ರಾಮಕೃಷ್ಣರನ್ನು ಅವನು ತನ್ನ ಜೀವನದಲ್ಲೇ ಕಂಡಿರಲಿಲ್ಲ. ಆದರೂ ಅವರ ಶಿಷ್ಯನಂತೆ ! ಎಷ್ಟು ಧೂರ್ತತನ? ಗುರುಪರಂಪರೆಯಿಲ್ಲದೆ ಏನನ್ನೂ ಮಾಡುವುದಕ್ಕೆ ಆಗುವುದಿಲ್ಲ. ಇದೇನು ಮಕ್ಕಳಾಟವೇನು? ಸರಿಯಾದ ದಾರಿಯಲ್ಲಿ ಹೋಗಲು ಇಚ್ಛೆ ಇಲ್ಲದೆ ಇದ್ದರೆ ಅವನನ್ನು ಆಚೆಗೆ ಅಟ್ಟಿ, ಗುರುಪರಂಪರೆಯಿಲ್ಲದೆ ಏನನ್ನೂ ಮಾಡುವುದಕ್ಕಾಗುವುದಿಲ್ಲವೆಂದು ನಾನು ಹೇಳುತ್ತೇನೆ. ಅಂದರೆ ಗುರುವಿನ ಶಕ್ತಿ ಶಿಷ್ಯನಲ್ಲಿ ಆವಿರ್ಭೂತವಾಗುವುದು, ಆತನಿಂದ ಪುನಃ ಅವನ ಶಿಷ್ಯನಲ್ಲಿ, ಹೀಗೆ. ಅವನು ಇಲ್ಲಿ ಬಂದು ತಾನು ಶ್ರೀರಾಮಕೃಷ್ಣರ ಶಿಷ್ಯನೆಂದು ಹೇಳಿಕೊಳ್ಳುತ್ತಾನೆ. ಇದೇನು ಹುಡುಗಾಟವೋ? ಜ- ಯಾರೋ ಒಬ್ಬನು ನನ್ನ ಗುರುಭಾಯಿಯೆಂದು ಹೇಳಿ ಕೊಳ್ಳುತ್ತಿರುವನೆಂದು ಹೇಳಿದನು. ಆ ಹುಡುಗನೇ ಹೀಗೆ ಮಾಡುತ್ತಿರುವನೆಂದು ಸಂದೇಹ. ಗುರುಭಾಯಿಯಂತೆ ನಟಿಸುವನು. ತಾನು ಶಿಷ್ಯನೆಂದು ಹೇಳಿಕೊಳ್ಳುವುದಕ್ಕೆ ಅವಮಾನವೆಂದು ಕಾಣುತ್ತದೆ. ಒಂದೇ ಸಲ ಗುರುವಾಗಿಯೇಬಿಡಬಹುದು ! ನಿರ್ಣಯಿಸಿದ ನಿಯಮಗಳನ್ನು ಪಾಲಿಸದೇ ಇದ್ದರೆ ಆಚೆಗೆ ನೂಕಿ.</p>
<p>ಅವನ ಮನಸ್ಸಿನ ಅಸ್ಥಿರತೆಯನ್ನು ನೋಡಿದರೆ ಅವನಿಗೆ ಮಾಡುವುದಕ್ಕೆ ಏನೂ ಕೆಲಸವಿಲ್ಲವೆಂದು ಕಾಣುತ್ತದೆ. ಹಳ್ಳಿಯಿಂದ ಹಳ್ಳಿಗೆ ಹೋಗಿ, ಇಡೀ ಜನಾಂಗಕ್ಕೆ ಒಳ್ಳೆಯದನ್ನು ಮಾಡಿ. ಉಳಿದವರಿಗೆ ಮೋಕ್ಷವನ್ನು ಸಂಪಾದಿಸಲು ನೀವೇ ನರಕಕ್ಕಾದರೂ ಹೋಗಿ, ನನ್ನ ಸ್ವಂತ ಮುಕ್ತಿಯೆಂದು ಹೇಳಿಕೊಳ್ಳುವುದು ಜಗತ್ತಿನಲ್ಲಿ ಇಲ್ಲ. ಯಾವಾಗ ನೀನು ಅದನ್ನು ಆಲೋಚನೆ ಮಾಡುವೆಯೋ ಅಲ್ಲಿಯವರೆವಿಗೂ ನೀನು ಚಂಚಲನಾಗುವುದೇ ಖಂಡಿತ. ನನ್ನ ಮಗು ! ಶಾಂತಿ ಏಕೆ ನಿನಗೆ? ನೀನು ಎಲ್ಲವನ್ನೂ ತ್ಯಾಗಮಾಡಿದೆ. ಬಾ, ಶಾಂತಿಯನ್ನೂ ಮುಕ್ತಿಯನ್ನೂ ಕೂಡ ತ್ಯಜಿಸುವ ಸಮಯ ಬಂದಿದೆ ! ಸ್ವಲ್ಪವೂ ಆತಂಕಪಡಬೇಡ. ಸ್ವರವೋ ನರಕವೋ, ಭಕ್ತಿಯೋ ಮುಕ್ತಿಯೋ, ಯಾವುದನ್ನೂ ಗಮನಿಸಬೇಡ. ನನ್ನ ಮಗು ! ಹೋಗು. ಮನೆಯಿಂದ ಮನೆಗೆ ದೇವನ ಹೆಸರನ್ನು ಹರಡು. ಇನ್ನೊಬ್ಬನಿಗೆ ಒಳ್ಳೆಯದನ್ನು ಸಾಧಿಸಬಹುದು. ಇನ್ನೊಬ್ಬನಿಗೆ ಭಕ್ತಿ ಮುಕ್ಕಿಗಳು ಸಿಕ್ಕುವಂತೆ ಮಾಡುವುದರಿಂದಲೇ ತನಗೆ ಭಕ್ತಿ ಮುಕ್ತಿಗಳು ಸಿಕ್ಕುವುವು. ಇದನ್ನು ಅನುಸರಿಸು, ಇದಕ್ಕೋಸ್ಕರವಾಗಿ ನಿನ್ನನ್ನು ಮರೆ. ಅದರಲ್ಲೇ ತನ್ಮಯನಾಗಿ ಹುಚ್ಚನಾಗು. ಶ್ರೀರಾಮಕೃಷ್ಣರು ನಿನ್ನನ್ನು ಯಾವ ರೀತಿ ಪ್ರೀತಿಸುತ್ತಿದ್ದರೋ ಅದರಂತೆ, ನಾನು ನಿನ್ನನ್ನು ಹೇಗೆ ಪ್ರೀತಿಸುವೆನೋ ಅದರಂತೆ, ನೀನು ಜಗತ್ತನ್ನು ಪ್ರೀತಿಸು, ಬಾ.</p>

<!-- 349-5/0008-->
<p>ಎಲ್ಲರನ್ನೂ ಒಟ್ಟಿಗೆ ಸೇರಿಸು, ಜಿ-ಎಲ್ಲಿ ? ನಿನ್ನೊಂದಿಗೆ ಅವನೂ ಇರಬೇಕು. ಅವನಿಗೆ ನನ್ನ ಅನಂತ ಪ್ರೀತಿಯನ್ನು ತಿಳಿಸು. ಸ-ಎಲ್ಲಿರುವನು? ಇಚ್ಛೆಪಟ್ಟರೆ ಅವನೂ ಸೇರಲಿ. ನನ್ನ ಹೆಸರಿನಲ್ಲಿ ಅವನನ್ನು ಕರೆದು ಹೇಳು.</p>
<p>ಈ ಕೆಲವು ವಿಷಯಗಳನ್ನು ಗಮನದಲ್ಲಿಟ್ಟಿರು:</p>
<p>(೧) ಸರ್ವಸ್ವವನ್ನು, ಭಕ್ತಿ ಮುಕ್ತಿ ಭೋಗ ಇವುಗಳೆಲ್ಲವನ್ನೂ ತ್ಯಜಿಸಿದ ಸಂನ್ಯಾಸಿಗಳು ನಾವು.</p>
<p>(೨) ಚಂಡಾಲನವರೆಗೆ ಎಲ್ಲರಿಗೂ ಹಿತವನ್ನು ಮಾಡಬೇಕು, ಇದು ನಮ್ಮ ಶಪಥ. ಮುಕ್ತಿಯೋ ನರಕವೋ ಯಾವುದಾದರೂ ಬರಲಿ. ಎಲ್ಲವನ್ನೂ ಸ್ವೀಕರಿಸಿ.</p>
<p>(೩) ಜಗದ ಹಿತಕ್ಕೋಸುಗವಾಗಿ ಶ್ರೀರಾಮಕೃಷ್ಣ ಪರಮಹಂಸರು ಬಂದರು. ಅವರನ್ನು ಮಾನವರೆಂದಾದರೂ ಕರೆಯಿರಿ, ದೇವರೆಂದಾದರೂ ಕರೆಯಿರಿ, ಅವತಾರ ವೆಂದಾದರೂ ಕರೆಯಿರಿ, ನಿಮ್ಮ ಇಚ್ಛೆ ಬಂದ ರೀತಿಯಲ್ಲಿ ಕರೆಯಿರಿ. ನಿಮ್ಮ ದೃಷ್ಟಿಗಳು ಸಾರವಾಗಿ ಅವರನ್ನು ಸ್ವೀಕರಿಸಿ,</p>
<p>(೪) ಯಾರು ಅವರ ಮುಂದೆ ಮಣಿಯುವರೋ ಆ ಕ್ಷಣವೇ ಅವರು ಅತಿ ನಿರ್ಮಲರಾಗುವರು. ನನ್ನ ಮಗು, ಸಾಧ್ಯವಾದರೆ ಈ ಸಂದೇಶವನ್ನು ಮನೆಯಿಂದ ಮನೆಗೆ ಸಾರು. ನಿನ್ನ ಅಶಾಂತಿ ಎಲ್ಲ ಕೊನೆಗಾಣುವುದು. ಎಂದಿಗೂ ಅಂಜಬೇಡ. ಅಂಜುವುದಕ್ಕೆ ಅವಕಾಶವೆಲ್ಲಿದೆ? ಯಾವುದಕ್ಕೂ ಅಂಜದಿರುವುದೇ ನಮ್ಮ ಬಾಳಿನ ಒಂದು ಭಾಗ. ಇದುವರೆವಿಗೂ ನೀನು ಅವರ ಹೆಸರನ್ನು ಮತ್ತು ನಿನ್ನ ಶೀಲವನ್ನು ಸುತ್ತಲೂ ಹರಡಿರುವಿ. ಅದು ಒಳ್ಳೆಯದು, ಈಗ ಅದನ್ನು ಸರಿಯಾಗಿ ಆಲೋಚಿಸಿ ಶಿಸ್ತಿನಿಂದ ಹರಡು. ದೇವರು ನಿನ್ನಲ್ಲಿರುವನು. ಧೈರ್ಯ ತಾಳು... - ನಾನು ಬದುಕಿದ್ದರೇನು, ಸತ್ತರೇನು, ನಾನು ಭರತಖಂಡಕ್ಕೆ ಹೋದರೇನು ಹೋಗದೆ ಇದ್ದರೇನು? ನೀವು ಪ್ರೇಮವನ್ನು, ಯಾವ ಮೇರೆಯೂ ಇಲ್ಲದ ಪ್ರೇಮವನ್ನು ಹರಡಿ. ಸ-ನನ್ನು ಈ ಕಾರ್ಯಕ್ಕೆ ಸೇರಿಸು. ಇನ್ನೊಬ್ಬರನ್ನು ಗೆಲ್ಲುವುದಕ್ಕೆ ಅಸ್ತ್ರಗಳು ಬೇಕೆಂಬುದನ್ನು ಜ್ಞಾಪಕದಲ್ಲಿಡು. 'ಸಾವು ಎಂದಿದ್ದರೂ ನಿಶ್ಚಯವಾಗಿರುವಾಗ, ಒಂದು ಒಳ್ಳೆಯ ಕಾರ್ಯಕ್ಕೆ ಮಡಿಯುವುದು ಮೇಲು.''</p>
<p>ನಿನ್ನ ವಿಶ್ವಾಸಪೂರ್ವಕ</p>
<p>ವಿವೇಕಾನಂದ ವಿ.ಸೂ. - ಕಳೆದ ಪತ್ರವನ್ನು ನೀನು ಜ್ಞಾಪಕದಲ್ಲಿಡು. ನಮಗೆ ಸ್ತ್ರೀಯರೂ ಪುರುಷರೂ ಇಬ್ಬರೂ ಬೇಕಾಗಿದ್ದಾರೆ. ಆತ್ಮದಲ್ಲಿ ಲಿಂಗಭೇದವಿಲ್ಲ. ಶ್ರೀರಾಮಕೃಷ್ಣರನ್ನು ಒಬ್ಬ ಅವತಾರ ಪುರುಷರೆಂದರೆ ಸಾಲದು. ನೀವು ಶಕ್ತಿಯನ್ನು ತೋರಿಸಬೇಕು. - ಅವರುಗಳೆಲ್ಲಿ ? ಈ ಭಾವನೆಗಳನ್ನು ಹರಡುವಂತೆ ಅವರಿಗೆ ಹೇಳು. ಸಾವಿರಾರು ಪುರುಷರು ಮತ್ತು ಸ್ತ್ರೀಯರು ಕಾಡುಕಿಚ್ಚಿನಂತೆ ಹಿಮಾಲಯದಿಂದ</p>

<!-- 349-5/0009-->
<p>ಕನ್ಯಾಕುಮಾರಿಯವರೆವಿಗೂ, ದಕ್ಷಿಣದಿಂದ ಉತ್ತರಧೃವದವರೆವಿಗೂ ಪ್ರಪಂಚದ ಎಲ್ಲಾ ಕಡೆಗಳಲ್ಲೂ ಹರಡಬೇಕಾಗಿದೆ. ಮಕ್ಕಳ ಆಟದಲ್ಲಿ ಮೈಮರೆತರೆ ಪ್ರಯೋಜನವಿಲ್ಲ. ಅದಕ್ಕೆ ಸಮಯವೂ ಇಲ್ಲ. ಕೇವಲ ಆಟಕ್ಕೋಸುಗವಾಗಿ ಯಾರು ಬಂದಿರುವರೋ ಅವರುಸಮಯವಿರುವಾಗಲೇ ಹೊರಟುಹೋಗಲಿ. ಇಲ್ಲದೇ ಇದ್ದರೆ ಮುಂದೆ ವ್ಯಥೆಪಡಬೇಕಾದೀತು. ನಮಗೆ ಒಂದು ಸಂಸ್ಥೆ ಬೇಕಾಗಿದೆ. ಸೋಮಾರಿತನದಿಂದ ಪಾರಾಗಿ, ಹಬ್ಬ ! ಹಬ್ಬ ! ಬೆಂಕಿಯಂತೆ ಎಲ್ಲಾ ಸ್ಥಳಗಳಿಗೂ ಹೋಗಿ, ನನ್ನನ್ನು ಕಾದುಕುಳಿತು ಕೊಳ್ಳಬೇಡಿ. ನಾನು ಬದುಕಿದರೇನು ಸತ್ತರೇನು ? ನೀವುಗಳು ವಿಸ್ತಾರವಾಗಿ ಹರಡುತ್ತಾ ಹೋಗಿ -</p>
<p>ವಿಶ್ವಾಸಪೂರ್ವಕ</p>
<p>ವಿವೇಕಾನಂದ ೩೨೮, ಮಿಸ್ ಮೇರಿ ಫೇಲ್ ಅವರಿಗೆ *</p>
<p>ಡಾರ್ಜಿಲಿಂಗ್</p>
<p>೨೮ನೇ ಏಪ್ರಿಲ್, ೧೮೯೭ ಪ್ರಿಯ ಮೇರಿ,</p>
<p>ಕೆಲವು ದಿನಗಳ ಹಿಂದೆ ನಿನ್ನ ಸುಂದರವಾದ ಪತ್ರ ನನ್ನ ಕೈ ಸೇರಿತು. ನಿನ್ನೆ ಹ್ಯಾರಿಯಟ್‌ಳ ವಿವಾಹದ ಆಹ್ವಾನ ಪತ್ರಿಕೆ ಬಂದಿತು. ದೇವರು ವಧೂವರರನ್ನು ಸುಖವಾಗಿರುವಂತೆ ಆಶೀರ್ವದಿಸಲಿ,</p>
<p>...ಇಲ್ಲಿ (ಭಾರತದಲ್ಲಿ ನನ್ನನ್ನು ಸ್ವಾಗತಿಸಲು ಇಡೀ ದೇಶವೇ ಒಂದು ವ್ಯಕ್ತಿಯಂತೆ ಮೇಲೆದ್ದಿತು. ನೂರಾರು ಸಾವಿರ ಜನರು ಪ್ರತಿಯೊಂದು ಸ್ಥಳದಲ್ಲಿಯೂ ಜಯಘೋಷ ಮಾಡುತ್ತಿದ್ದರು, ಕೋಲಾಹಲಮಾಡುತ್ತಿದ್ದರು. ರಾಜರು ನನ್ನ ವಾಹನವನ್ನು ಎಳೆಯುತ್ತಿದ್ದರು. ರಾಜಧಾನಿಗಳಲ್ಲಿ ರಸ್ತೆಗಳೆಲ್ಲಾ ಪ್ರಜ್ವಲಿಸುತ್ತಿರುವ ಆದರ್ಶವಾಕ್ಯಗಳನ್ನೊಳಗೊಂಡ ದೀಪದ ಕಮಾನುಗಳು ಮುಂತಾದವುಗಳಿಂದ ತುಂಬಿತ್ತು ! ಇವೆಲ್ಲವೂ ಇಷ್ಟರಲ್ಲೇ ಒಂದು ಪುಸ್ತಕ ರೂಪದಲ್ಲಿ ಹೊರಬೀಳುವುದು. ನೀನೂ ಶೀಘ್ರದಲ್ಲಿಯೇ ಒಂದು ಪ್ರತಿಯನ್ನು ಹೊಂದುವೆ. ಆದರೆ ದುರದೃಷ್ಟದಿಂದ ನಾನು ಆಗಲೇ ಇಂಗ್ಲೆಂಡಿನಲ್ಲಿ ವಿಪರೀತವಾದ ಕೆಲಸದಿಂದ ಬಳಲಿದ್ದೆ. ಈ ದಕ್ಷಿಣ ಭಾರತದ ಧಗೆಯಲ್ಲಿ ಇಷ್ಟೊಂದು ಪ್ರಚಂಡ ದೇಹಶ್ರಮ ನನ್ನನ್ನು ಸಂಪೂರ್ಣವಾಗಿ ಬಳಲಿಸಿಬಿಟ್ಟಿದೆ. ಭರತಖಂಡದ ಇತರ ಭಾಗಗಳಿಗೆ ಭೇಟಿಕೊಡುವ ಉದ್ದೇಶವನ್ನು ಬಿಟ್ಟು ಕೊಟ್ಟು, ನಾನು ಅತ್ಯಂತ ಹತ್ತಿರದ ಆರೋಗ್ಯನಿವಾಸವಾದ ಡಾರ್ಜಿಲಿಂಗಿಗೆ ಹೋಗಬೇಕಾಯಿತು. ಈಗ ನಾನು ಬಹುಮಟ್ಟಿಗೆ ಗುಣ ಹೊಂದಿದ್ದೇನೆ. ಆಿರದಲ್ಲಿ ಇನ್ನು ಒಂದು ತಿಂಗಳಿದ್ದರೆ ನಾನು ಸಂಪೂರ್ಣವಾಗಿ ಆರೋಗ್ಯ ಪಡೆಯುವೆ. ನಾನು ಯೂರೋಪಿಗೆ ಬರುವ ಅವಕಾಶವನ್ನು ಈಗತಾನೆ ಕಳೆದುಕೊಂಡೆ. ರಾಜಾ ಅಜಿತ್‌ಸಿಂಗ್ ಮತ್ತು ಇನ್ನು ಕೆಲವು ರಾಜರು ಮುಂದಿನ ಶನಿವಾರ ಇಂಗ್ಲೆಂಡಿಗೆ ಹೊರಡುವರು. ಅವರೇನೊ</p>
<p>*<span class="en"> C.W, Vol. VI, P. 389</span></p>

<!-- 349-5/0010-->
<p>ತಮ್ಮೊಡನೆ ನನ್ನನ್ನು ಕರೆದೊಯ್ಯಲು ಬೇಕಾದಷ್ಟು ಪ್ರಯತ್ನಿಸಿದರು. ಆದರೆ ದುರದೃಷ್ಟವಶಾತ್ ವೈದ್ಯರು ನನ್ನನ್ನು ಯಾವೊಂದು ಶಾರೀರಿಕ ಅಥವಾ ಮಾನಸಿಕ ಶ್ರಮವನ್ನೂ ಸದ್ಯಕ್ಕೆ ಕೈಕೊಳ್ಳಕೂಡದೆಂದು ನಿಷೇಧಿಸಿದರು. ತೀವ್ರ ವ್ಯಥೆಯಿಂದ ನಾನು ಇನ್ನು ಕೊಂಚ ದಿನಗಳಲ್ಲೇ ಬರುವೆನೆಂದು ನಿರ್ಧರಿಸಿ ಸದ್ಯಕ್ಕೆ ಆ ಆಸೆಯನ್ನು ಬಿಟ್ಟುಕೊಡಬೇಕಾಯಿತು.</p>
<p>ಡಾಕ್ಟರ್ ಬರೋಸ್‌ರವರು ಈ ವೇಳೆಗೆ ಅಮೆರಿಕಾಕ್ಕೆ ಬಂದಿರಬಹುದೆಂದು ಭಾವಿಸುತ್ತೇನೆ. ಅಯ್ಯೋ ಪಾಪ ! ಅವರು ಇಲ್ಲಿಗೆ ಅತ್ಯಂತ ಮತಾಂಧತೆಯ ಕೈಸ್ತ ಧರ್ಮವನ್ನು ಬೋಧಿಸಲು ಬಂದರು. ಪರಿಣಾಮ ! ಯಥಾಪ್ರಕಾರ ಯಾರೂ ಅವರ ಮಾತನ್ನು ಕೇಳಲಿಲ್ಲ. ಭಾರತೀಯರೇನೋ ಅವರನ್ನು ಅತ್ಯಂತ ಆದರದಿಂದ ಬರಮಾಡಿಕೊಂಡರು. ಆದರೆ ಅದಕ್ಕೆ ಕಾರಣ ನಾನು ಅವರಿಗೆ ಆದರದ ಸ್ವಾಗತ ನೀಡಬೇಕೆಂದು ಬರೆದದ್ದು. ನಾನು ಆತನ ತಲೆಗೆ ಬುದ್ದಿಯನ್ನು ತುಂಬಲಾಗಲಿಲ್ಲ ! ಅದೂ ಅಲ್ಲದೆ ಆತ ಒಬ್ಬ ವಿಚಿತ್ರ ಸ್ವಭಾವದ ಮನುಷ್ಯನಂತೆ ಕಾಣಿಸಿಕೊಳ್ಳುತ್ತಾನೆ. ನಾನು ಮಾತೃಭೂಮಿಗೆ ಹಿಂತಿರುಗುತ್ತಿರುವೆನೆಂದು ರಾಷ್ಟ್ರವೆಲ್ಲಾ ಜಯಘೋಷ ಮಾಡುತ್ತಿದ್ದರೆ ಆತನಿಗೆ ರೇಗಿಹೋಗಿತ್ತೆಂದು ಕೇಳಿದೆ ! ನೀವು ಹೇಗಾದರೂ ಇನ್ನು ಕೊಂಚ ಬುದ್ದಿವಂತನಾದ ಮನುಷ್ಯನನ್ನು ಕಳುಹಿಸಬೇಕಿತ್ತು. ಏಕೆಂದರೆ ಹಿಂದೂಗಳ ಮನಸ್ಸಿನಲ್ಲಿ ಈ ಡಾಕ್ಟರ್ ಬರೋಸ್‌ನಿಂದ ಸರ್ವಧರ್ಮ ಸಮ್ಮೇಳನ ಕೇವಲ ಒಂದು ತಮಾಷೆ ಎಂಬ ಭಾವನೆ ಮೂಡುವಂತೆ ಆಯಿತು. ಆಧ್ಯಾತ್ಮಿಕ ಪಥದಲ್ಲಿ ಹಿಂದೂಗಳ ಮುಂದೆ ಜಗತ್ತಿನ ಯಾವ ಜನಾಂಗವೂ ಹೋಲಿಕೆಗೆ ನಿಲ್ಲಲಾರದು. ಕೌತುಕವೇ ನೆಂದರೆ, ಕ್ರೈಸ್ತ ದೇಶಗಳಿಂದ ಇಲ್ಲಿಗೆ ಬರುವವರೆಲ್ಲರೂ ಒಂದು ಓಬೀರಾಯನ ಕಾಲದ ಹಾಸ್ಯಾಸ್ಪದವಾದ ವಾದಸರಣಿಯನ್ನು ಹೊಂದಿರುವರು, ಅದೇನೆಂದರೆ ಕ್ರೈಸ್ತರು ಶಕ್ತಿಶಾಲಿಗಳು ಮತ್ತು ಶ್ರೀಮಂತರು, ಹಿಂದೂಗಳು ಅವನ್ನು ಹೊಂದಿಲ್ಲ; ಆದ್ದರಿಂದ ಹಿಂದೂಧರ್ಮಕ್ಕಿಂತ ಕೈಸ್ತಧರ್ಮ ಉತ್ತಮವಾಗಿರಲೇಬೇಕು ಎಂದು. ಇದಕ್ಕೆ ಹಿಂದೂಗಳೂ ಅತ್ಯಂತ ಸಮರ್ಪಕವಾದ ಪ್ರತ್ಯುತ್ತರ ಕೊಡುವರು. ಅದೇನೆಂದರೆ ಹಿಂದೂಧರ್ಮವೇ ಧರ್ಮ; ಕ್ರೈಸ್ತಧರ್ಮ ಧರ್ಮವೇ ಅಲ್ಲ ಎನ್ನುವುದಕ್ಕೆ ಅದೇ ಮುಖ್ಯ ಕಾರಣ ಎಂದು; ಏಕೆಂದರೆ ಈ ಪಾಶವೀ ಜಗತ್ತಿನಲ್ಲಿ ಕೇವಲ ದುರ್ನಿತಿ ಮಾತ್ರ ಏಳಿಗೆ ಹೊಂದುತ್ತದೆ, ಸೌಶೀಲ್ಯ ದುಃಖಕ್ಕೆ ಈಡಾಗುತ್ತದೆ. ವೈಜ್ಞಾನಿಕ ಸಂಸ್ಕೃತಿಯಲ್ಲಿ ಪಾಶ್ಚಾತ್ಯ ರಾಷ್ಟ್ರಗಳು ಎಷ್ಟೇ ಮುಂದುವರಿದಿದ್ದರೂ ಅವು ಈ ಭೌತಾತೀತ ಮತ್ತು ಆಧ್ಯಾತ್ಮಿಕ ವಿದ್ಯೆಯಲ್ಲಿ ಕೇವಲ ಶಿಶುಗಳು, ಐಹಿಕಜ್ಞಾನ ಕೇವಲ ಲೌಕಿಕ ಸಂಪತ್ತನ್ನು ಮಾತ್ರ ನೀಡಬಲ್ಲದು. ಪಾರಮಾರ್ಥಿಕ ಜ್ಞಾನವಾದರೋ ಶಾಶ್ವತ ಜೀವನವನ್ನು ನೀಡುವುದು. ಶಾಶ್ವತ ಜೀವನವಿಲ್ಲದಿದ್ದರೂ, ಆಧ್ಯಾತ್ಮಿಕ ಆಲೋಚನೆಗಳನ್ನು ಆದರ್ಶಗಳೆಂದು ಭಾವಿಸಿ, ಆನಂದಿಸುವುದು ಹೆಚ್ಚು ಉಜ್ವಲವಾದುದು ಮತ್ತು ಮಾನವನನ್ನು ಹೆಚ್ಚು ಸುಖಿಯನ್ನಾಗಿ ಮಾಡುವುದು; ಪ್ರಾಪಂಚಿಕತೆಯ ಹುಚ್ಚು ಪೈಪೋಟಿ ಅನುಚಿತವಾದ ಹೆಬ್ಬಯಕೆಗೆ ಒಯ್ದು ಕೊನೆಗೆ ವೈಯಕ್ತಿಕ ಮತ್ತು ರಾಷ್ಟ್ರದ ಮರಣಕ್ಕೆ ಕಾರಣವಾಗುತ್ತದೆ.</p>

<!-- 349-5/0011-->
<p>ಭವ್ಯವಾದ ಈ ಡಾರ್ಜಲಿಂಗ್ ಒಂದು ಸುಂದರವಾದ ಸ್ಥಳ. ಇಲ್ಲಿಗೆ ಕಾಂಚನಗಂಗದ ದೃಶ್ಯ ಕಾಣಿಸುತ್ತದೆ. ಆಗಾಗ್ಗೆ ಮೋಡಗಳು ಮರೆಯಾದಾಗ ಇಲ್ಲಿ ಹತ್ತಿರದಲ್ಲಿರುವ ಒಂದು ಬೆಟ್ಟದ ತುದಿಯಲ್ಲಿ ನಿಂತುಕೊಂಡರೆ ಗೌರೀಶಂಕರದ ಒಂದು ಅಸ್ಪಷ್ಟ ನೋಟ ಕಾಣಿಸುವುದು. ಇಲ್ಲಿನ ನಿವಾಸಿಗಳಾದ ಟಿಬೆಟ್ಟಿಯನ್ನರು, ನೇಪಾಳಿಗಳು ಎಲ್ಲಕ್ಕಿಂತ ಹೆಚ್ಚಾಗಿ ಲೆಪ್ಪಾ ಸ್ತ್ರೀಯರು ಕೂಡ ಆಕರ್ಷಕ ಚಿತ್ರದಂತಿರುವರು. ನಿನಗೆ ಚಿಕಾಗೊವಿನ ಕೋಲ್ಡ್ನ್ ಟರ್ ಬುಲ್ ಎಂಬುವವರು ಗೊತ್ತೆ? ನಾನು ಭರತಖಂಡಕ್ಕೆ ಬರುವುದಕ್ಕೆ ಕೆಲವು ವಾರಗಳ ಹಿಂದೆ ಅವರು ಇಲ್ಲಿದ್ದರು. ಅವರಿಗೆ ನನ್ನನ್ನು ಕಂಡರೆ ತುಂಬಾ ಪ್ರೀತಿಯಿತ್ತೆಂದು ತೋರುವುದು. ಪರಿಣಾಮವಾಗಿ ಹಿಂದೂಗಳೆಲ್ಲಾ ಅವರನ್ನು ತುಂಬಾ ಪ್ರೀತಿಯಿಂದ ಕಾಣುತ್ತಿದ್ದರಂತೆ. ಸೆಫೀನ್, ಶ್ರೀಮತಿ ಆಡಮ್, ಸೋದರಿ ಜೋನ್ ಮತ್ತು ನಮ್ಮ ಉಳಿದೆಲ್ಲಾ ಮಿತ್ರರ ಸಮಾಚಾರವೇನು? ನಮ್ಮ ಒಲವಿನ ಮಿಲ್ಸ್ ಕುಟುಂಬದವರು ಈಗ ಎಲ್ಲಿರುವರು ? ನಿಧಾನವಾದರೂ ನಿಶ್ಚಿತವಾಗಿ ಸಂಚರಿಸುತ್ತಿರಬೇಕು. ನಾನು ಹ್ಯಾರಿಯಟ್ ಅವಳಿಗೆ ಕೆಲವು ವಿವಾಹದ ಉಡುಗೊರೆಗಳನ್ನು ಕಳುಹಿಸಬೇಕೆಂದಿದ್ದೆ. ಆದರೆ ಅಮೆರಿಕದಲ್ಲಿ ತೆರಿಗೆ ವಿಪರೀತವಾದುದರಿಂದ ಅದನ್ನು ನಾನು ಕೊಡುವುದಕ್ಕೆ ಕಾಯಬೇಕಾಗಿದೆ. ಬಹುಶಃ ನಾನು ಶೀಘ್ರದಲ್ಲೇ ಅವರನ್ನು ಯೂರೋಪಿನಲ್ಲಿ ಸಂದರ್ಶಿಸಬಹುದು. ಆದರೂ ನೀನು ನನಗೆ ನಿನ್ನ ವಿವಾಹ ನಿಶ್ಚಯದ ಸಮಾಚಾರವನ್ನು ತಿಳಿಸುವಹಾಗಿದ್ದಿದ್ದರೆ ನನಗೆ ತುಂಬಾ ಸಂತೋಷವಾಗುತ್ತಿತ್ತು. ಒಂದು ಪತ್ರದಲ್ಲಿ ಅರ್ಧ ಡಜನ್ ಕಾಗದಗಳನ್ನು ಭರ್ತಿಮಾಡಿ ನನ್ನ ವಾಗ್ದಾನವನ್ನು ನೆರವೇರಿಸುತ್ತಿದ್ದೆ. - ನನ್ನ ಕೂದಲು ಕಂತೆಕಂತೆಯಾಗಿ ಬೆಳ್ಳಗಾಗುತ್ತಿದೆ. ನನ್ನ ಮುಖವೆಲ್ಲಾ ಸುಕ್ಕಾಗುತ್ತಲಿದೆ. ನನ್ನ ಬೊಜ್ಜು ಇಪ್ಪತ್ತು ಪೌಂಡ್ ಕರಗಿದ್ದು, ನನ್ನ ವಯಸ್ಸಿಗಿಂತ ಇಪ್ಪತ್ತು ವರ್ಷಗಳು ಹೆಚ್ಚಾದಂತೆ ಕಾಣಿಸುವ ಹಾಗೆ ಮಾಡಿದೆ. ಈ ನನ್ನ ಬೊಜ್ಜು ಬಹಳ ಬೇಗ ಕರಗುತ್ತಿದೆ. ಏಕೆಂದರೆ ಈಗ ಕೇವಲ ಮಾಂಸವನ್ನು ಮಾತ್ರ ತಿಂದು ಜೀವಿಸುತ್ತಿದ್ದೇನೆ. ರೊಟ್ಟಿ, ಅನ್ನ, ಆಲೂಗೆಡ್ಡೆ ಏನೂ ಇಲ್ಲ. ಕಡೆಗೆ ಕಾಫಿಯಲ್ಲಿ ಒಂದು ಸ್ವಲ್ಪ ಸಕ್ಕರೆ ಕೂಡ ಇಲ್ಲ. ನಾನು ಈಗ ಒಂದು ಬ್ರಾಹ್ಮಣ ಕುಟುಂಬದೊಡನೆ ವಾಸಿಸುತ್ತಿದ್ದೇನೆ. ಹೆಂಗಸರು ಹೊರತು ಉಳಿದವರೆಲ್ಲರೂ ಇಲ್ಲಿ ಕೇವಲ ಚಲ್ಲಣವನ್ನು ಮಾತ್ರ ಧರಿಸುವರು! ನಾನೂ ಕೂಡ ಚಲ್ಲಣ ಧರಿಸಿದ್ದೇನೆ. ಕಾಡು ಜಿಂಕೆಯಂತೆ ಬಂಡೆಯಿಂದ ಬಂಡೆಗೆ ಅಥವಾ ಪರ್ವತ ಮಾರ್ಗಗಳ ಏಳುಬೀಳುಗಳಲ್ಲಿ ಸರ್ವಶಕ್ತಿಯನ್ನೂ ಬಳಸಿ ನಾಗಾಲೋಟದಲ್ಲಿ ಓಡುತ್ತಿರುವ ನನ್ನನ್ನು ನೀನು ನೋಡಿದ್ದರೆ ಒಂದು ವಿಸ್ಮಯಕರವಾದ ದೃಶ್ಯವನ್ನೇ ನೋಡಿದಂತಾಗುತ್ತಿತ್ತು.</p>
<p>ನಾನಿಲ್ಲಿ ಚೆನ್ನಾಗಿ ಆರೋಗ್ಯದಿಂದಿದ್ದೇನೆ. ಬಯಲು ಪ್ರದೇಶದ ಜೀವನ ಯಾತನಾಮಯವಾಗಿತ್ತು. ನಾನು ಬೀದಿಗೆ ತಲೆ ಹಾಕುವುದಿಲ್ಲ. ಆಗಲೇ ಒಂದು ಕುತೂಹಲಾಕಾಂಕ್ಷಿಗಳ ಗುಂಪು ಸೇರಿದೆ. ಕೀರ್ತಿ ಎಂಬುದು ಯಾವಾಗಲೂ ಮಧುರವಾದುದಲ್ಲ ! ಈಗ ನನ್ನ ಕೂದಲು ನರೆಯುತ್ತಿರುವುದರಿಂದ ನಾನು ದೊಡ್ಡ ಗಡ್ಡವನ್ನು ಬೆಳೆಸಬೇಕೆಂದಿದ್ದೇನೆ. ಅದು ನೋಡುವವರಲ್ಲಿ ಒಂದು ಪೂಜ್ಯಭಾವನೆ</p>

<!-- 349-5/0012-->
<p>ಉದಿಸುವಂತೆ ಮಾಡುವುದು ! ಅಮೆರಿಕಾದ ಗುಲ್ಲುಗಾರರಿಂದ ಕಾಪಾಡುವುದು ! ಓ! ಶ್ವೇತವರ್ಣದ ಕೇಶವೇ, ನೀನು ಎಷ್ಟೊಂದನ್ನು ಗೋಪ್ಯವಾಗಿಡಬಲ್ಲೆ ! ನಿನಗೆ ಸಮಸ್ತ ಶ್ರೇಯಸ್ಸುಂಟಾಗಲಿ.</p>
<p>ಅಂಚೆ ವೇಳೆ ಆಗುತ್ತಾ ಬಂತು. ಆದ್ದರಿಂದ ಇಲ್ಲಿಗೇ ಮುಗಿಸುತ್ತೇನೆ. ಸುಸ್ವಪ್ನಗಳು, ಒಳ್ಳೆಯ ಆರೋಗ್ಯ ಎಲ್ಲಾ ಆಶೀರ್ವಾದಗಳೂ ನಿನ್ನ ಮೇಲಿರಲಿ. ತಂದೆ ತಾಯಿ ಮತ್ತು ನಿಮ್ಮೆಲ್ಲರಿಗೂ ನನ್ನ ವಿಶ್ವಾಸಗಳು.</p>
<p>ವಿವೇಕಾನಂದ</p>
<p>೩೨೯ *</p>
<p>ಕಲ್ಕತ್ತ</p>
<p>೫ನೇ ಮೇ ೧೮೯೭ ಪ್ರಿಯ ಬುಲ್,</p>
<p>ನನ್ನ ಜರ್ಝರಿತವಾದ ದೇಹಸ್ಥಿತಿಯಿಂದ ಚೇತರಿಸಿಕೊಳ್ಳಲು ಡಾರ್ಜಲಿಂಗ್‌ಗೆ ಒಂದು ತಿಂಗಳು ಹೋಗಿದ್ದೆ. ಈಗ ನನ್ನ ಆರೋಗ್ಯ ಬಹುಮಟ್ಟಿಗೆ ಸುಧಾರಿಸಿದೆ. ಡಾರ್ಜಲಿಂಗ್‌ನಲ್ಲಿ ನನ್ನ ರೋಗ ಸಂಪೂರ್ಣವಾಗಿ ಮಾಯವಾಯಿತು. ನಾನು ನಾಳೆ ಮತ್ತೊಂದು ಗಿರಿನಿವಾಸವಾದ ಆಲೋರಕ್ಕೆ ಸಂಪೂರ್ಣ ಗುಣಮುಖನಾಗಲು ಹೋಗುತ್ತಿದ್ದೇನೆ. - ನಾನು ನಿನಗೆ ಮೊದಲೇ ಬರೆದಿದ್ದಂತೆ ಇಡೀ ಜನಾಂಗವೇ ಏಕ ವ್ಯಕ್ತಿಯೋಪಾದಿ ನನಗೆ ಗೌರವ ಕೊಡಲು ಮೇಲೆದ್ದರೂ, ಜನರು ಬಹುಮಟ್ಟಿಗೆ ನನ್ನ ವಿಷಯದಲ್ಲಿ ಉನ್ಮತ್ತರಾಗಿದ್ದರೂ, ಇಲ್ಲಿಯ ಪರಿಸ್ಥಿತಿ ಆಶಾಜನಕವಾಗಿ ಕಾಣುತ್ತಿಲ್ಲ. ಭರತ ಖಂಡದಲ್ಲಿ ದ್ರವ್ಯವನ್ನು ಪಡೆಯಲು ಸಾಧ್ಯವೇ ಇಲ್ಲ. ಅಲ್ಲದೆ, ಕಲಕತ್ತೆಯ ಸಮಾಪದಲ್ಲಿ ಭೂಮಿಯ ಬೆಲೆ ಅತ್ಯಧಿಕವಾಗಿದೆ. ಮೂರು ಕೇಂದ್ರಗಳನ್ನು ಮೂರು ಪ್ರಧಾನ ನಗರಗಳಲ್ಲಿ ಆರಂಭಿಸಬೇಕೆಂಬುದು ನನ್ನ ಈಗಿನ ಅಭಿಪ್ರಾಯ, ಇವು ನನ. ಆದರ್ಶ ಶಿಕ್ಷಕ ಪಾಠಶಾಲೆಗಳಾಗುವುವು. ಅಲ್ಲಿಂದ ನಾನು ಭರತಖಂಡವನ್ನು ಜಯಿಸಬೇಕೆಂದು ಇರುವೆನು.</p>
<p>ನಾನು ಇನ್ನೂ ಕೆಲವು ವರುಷಗಳು ಹೆಚ್ಚಾಗಿ ಬದುಕಲಿ, ಬದುಕದಿರಲಿ ಭರತಖಂಡ ಆಗಲೇ ಶ್ರೀರಾಮಕೃಷ್ಣರದ್ದಾಗಿದೆ.</p>
<p>ಡಾಕ್ಟರ್ ಜೇನ್ಸ್ರಿಂದ ನನಗೊಂದು ಪ್ರೀತಿಯ ಪತ್ರ ಬಂದಿತ್ತು. ಅದರಲ್ಲಿ ಅವರು ಬೌದ್ಧಮತದ ಅವನತಿಯ ವಿಚಾರವಾಗಿ ನಾನು ಸೂಚಿಸಿದುದನ್ನು ಟೀಕಿಸಿದ್ದಾರೆ. ನೀನೂ ಕೂಡ ಧರ್ಮಪಾಲರು ಅದರ ವಿಚಾರವಾಗಿ ಬಹಳ ಸಿಟ್ಟಾಗಿದ್ದಾರೆಂದು ಬರೆದಿದ್ದೀಯೆ.</p>
<p>*<span class="en"> C.W, Vol. VII, P. 505</span></p>

<!-- 349-5/0013-->
<p>ಶ್ರೀಯುತ ಧರ್ಮಪಾಲರು ಬಹಳ ಒಳ್ಳೆಯ ಮನುಷ್ಯರು. ನಾನು ಅವರನ್ನು ಪ್ರೀತಿಸುತ್ತೇನೆ. ಆದರೆ ಅವರು ಭಾರತೀಯರ ವಿಚಾರಗಳಲ್ಲಿ ಉದ್ರೇಕಗೊಳ್ಳುವುದು ಶುದ್ದ ತಪ್ಪು,</p>
<p>ಅವರು ಯಾವುದನ್ನು ಅಯೋಗ್ಯವಾದ ಆಧುನಿಕ ಹಿಂದೂಧರ್ಮ ಎನ್ನುವರೋ ಅದು ಕೇವಲ ಅವನತಿಹೊಂದಿದ ಬೌದ್ಧಧರ್ಮ ಎಂಬುದು ನನಗೆ ಸಂಪೂರ್ಣವಾಗಿ ಖಚಿತವಾಗಿದೆ. ಹಿಂದೂಗಳು ಇದನ್ನು ಸ್ಪಷ್ಟವಾಗಿ ತಿಳಿದುಕೊಳ್ಳಲಿ. ಆಗ ಅವರಿಗೆ ಇದನ್ನು ಗೊಣಗಾಡದೆ ನಿರಾಕರಿಸಲು ಸುಲಭವಾಗುವುದು. ಬುದ್ಧನು ಬೋಧಿಸಿದ ಪ್ರಾಚೀನ ಸಂಪ್ರದಾಯಕ್ಕೂ ಮತ್ತು ಆತನ ವ್ಯಕ್ತಿತ್ವಕ್ಕೂ ನಾನು ಮಹತ್ತಾದ ಗೌರವ ಕೊಡುತ್ತೇನೆ. ನಾವು ಹಿಂದೂಗಳು ಅವನನ್ನು ಒಂದು ಅವತಾರವೆಂದು ಪೂಜಿಸು ವುದನ್ನು ನೀನೂ ಚೆನ್ನಾಗಿ ಬಲ್ಲೆ. ಸಿಲೋನಿನ ಬೌದ್ಧಮತವೂ ಕೂಡ ಯಾವ ವಿಧದಲ್ಲೂ ತೃಪ್ತಿಕರವಾಗಿಲ್ಲ. ನಾನು ಸಿಲೋನಿಗೆ ಭೇಟಿಕೊಟ್ಟಿದ್ದರಿಂದ ನನ್ನ ತಪ್ಪು ತಿಳಿವಳಿಕೆಯೇ ನಿವಾರಣೆಯಾಯಿತು. ಅಲ್ಲಿರುವ ಜೀವಂತ ವ್ಯಕ್ತಿಗಳೆಂದರೆ ಕೇವಲ ಹಿಂದೂಗಳು ಮಾತ್ರ. ಬೌದ್ಧರು ಹೆಚ್ಚಾಗಿ ತಮ್ಮ ಜೀವನದ ರೀತಿ, ಪದ್ಧತಿಗಳಲ್ಲಿ ಯೂರೋಪಿ ಯನ್ನರಂತಿರುವರು. ಶ್ರೀಯುತ ಧರ್ಮಪಾಲ ಮತ್ತು ಅವರ ತಂದೆಗೆ ಕೂಡ ಯೂರೋಪಿಯನ್ನರ ಹೆಸರೇ ಇದ್ದವು. ಅವರು ಅದನ್ನು ಇತ್ತೀಚೆಗೆ ಬದಲಾಯಿಸಿರುವರು. ಬೌದ್ಧರು ತಮ್ಮ ಪರಮಶ್ರೇಷ್ಠವಾದ ಅಹಿಂಸಾ ತತ್ವಕ್ಕೆ ಗೌರವವನ್ನು ತೋರಿಸುವ ವಿಧಾನವೆಂದರೆ ಎಲ್ಲಾ ಸ್ಥಳಗಳಲ್ಲಿಯೂ ಕಟುಕರ ಅಂಗಡಿಗಳನ್ನು ತೆರೆಯುವುದು ! ಅವರ ಪುರೋಹಿತರು ಇದಕ್ಕೆ ಉತ್ತೇಜನ ಕೊಡುವರು. ನಾನು ಒಂದಾನೊಂದು ಕಾಲದಲ್ಲಿ ಆಲೋಚಿಸುತ್ತಿದ್ದ ನಿಜವಾದ ಬೌದ್ಧಧರ್ಮ ಈಗಲೂ ಕೂಡ ಹೆಚ್ಚು ಶ್ರೇಯಸ್ಕಾರಿಯೇ ಆಗುವುದು. ಆದರೆ ನಾನು ಆ ಉದ್ದೇಶವನ್ನು ಸಂಪೂರ್ಣವಾಗಿ ತ್ಯಜಿಸಿರುವೆ. ಭರತಖಂಡದಿಂದ ಬೌದ್ಧಮತ ಏಕೆ ಓಡಿಸಲ್ಪಟ್ಟಿತು ಎಂಬುದರ ಕಾರಣ ನನಗೆ ಸ್ಪಷ್ಟವಾಗಿ ಕಾಣುತ್ತಿದೆ. ಸಿಂಹಳೀಯರು ಈ ಧರ್ಮದ ಭೀಕರವಾದ ಪ್ರತಿಮೆಗಳು ಮತ್ತು ಸ್ಟೇಚ್ಚಾಚಾರಿಯಾದ ಮತಾಚಾರಣೆಗಳೊಡನೆ ಉಳಿದ ಅಲ್ಪಸ್ವಲ್ಪ ಅವಶೇಷಗಳನ ಸಾಗಿಸಿಕೊಂಡು ಹೋಗಿಬಿಟ್ಟರೆ ನಮಗೆ ಅತ್ಯಂತ ಸಂತೋಷವಾಗುವುದು.</p>
<p>ಥಿಯಾಸಫಿ ಪಂಥದವರ ವಿಚಾರದಲ್ಲಿ ಹೇಳುವುದಾದರೆ, ನೀನು ಭರತಖಂಡದಲ್ಲಿ ಅವರೂ, ಬೌದ್ದರೂ ಅನಾಮಧೇಯರೆಂಬುದನ್ನು ಮೊದಲು ನೆನಪಿನಲ್ಲಿಡಬೇಕು. ಅವರು ಕೆಲವು ಪತ್ರಿಕೆಗಳನ್ನು ಪ್ರಕಟಿಸಿ ಹೆಚ್ಚು ಕೋಲಾಹಲವೆಬ್ಬಿಸಿ, ಪಾಶ್ಚಾತ್ಯರ ಗಮನವನ್ನು ಸೆಳೆಯಲು ಪ್ರಯತ್ನಿಸುವರು...</p>
<p>ನಾನು ಅಮೆರಿಕಾದಲ್ಲಿ ಒಂದು ವ್ಯಕ್ತಿಯಾಗಿದೆ, ಇಲ್ಲಿ ಮತ್ತೊಂದು ವ್ಯಕ್ತಿಯಾಗಿದ್ದೇನೆ. ಇಲ್ಲಿ ಇಡೀ ರಾಷ್ಟ್ರವು ಪ್ರತಿಯೊಂದಕ್ಕೂ ನಾನು ಒಂದು ಪ್ರಮಾಣ ಎಂದು ಭಾವಿಸುತ್ತದೆ. ಅಲ್ಲಿ ನಾನು ಹೆಚ್ಚಾಗಿ ದೂಷಿಸಲ್ಪಡುತ್ತಿದ್ದ ಒಬ್ಬ ಬೋಧಕನಾಗಿದ್ದೆ. ಇಲ್ಲಿ ರಾಜಕುಮಾರರು ನನ್ನ ವಾಹನವನ್ನು ಎಳೆಯುವರು. ಅಲ್ಲಿ ನನ್ನನ್ನು ಒಂದು ಸಭ್ಯ ಉಪಹಾರ ಗೃಹಕ್ಕೂ ಸೇರಿಸುತ್ತಿರಲಿಲ್ಲ. ಆದ್ದರಿಂದ ಇಲ್ಲಿ</p>

<!-- 349-5/0014-->
<p>ನಾನು ಮಾತನಾಡುವುದು ಕೆಲವರಿಗೆ ಎಷ್ಟೇ ಅಪ್ರಿಯವಾಗಿ ಕಂಡರೂ ನನ್ನ ರಾಷ್ಟ್ರದ ಮತ್ತು ಜನಗಳ ಕಲ್ಯಾಣಕ್ಕಾಗಿಯೇ ಆಗಿರಬೇಕು. ಋಜುಮಾರ್ಗದ ಮತ್ತು ಸತ್ಯಸಂಧತೆಯಿಂದ ಕೂಡಿದ ಪ್ರತಿಯೊಂದನ್ನೂ ಸ್ವೀಕರಿಸೋಣ, ಪ್ರೀತಿಸೋಣ, ಸಹನೆಯಿಂದಿರೋಣ, ಆದರೆ ಕಪಟಾಚರಣೆ ಎಂದಿಗೂ ಕೂಡದು. ನಾನು ಈಗ ಭರತಖಂಡದಲ್ಲಿ ಅಧಿಕಾರವಾಣಿಯಾಗಿರುವುದರಿಂದ ಥಿಯಾಸಫಿಸ್ಟರು ನನ್ನನ್ನು ಹೊಗಳಲು ಮತ್ತು ಅತಿದೈನ್ಯವನ್ನು ತೋರಿಸಲು ಪ್ರಯತ್ನಿಸಿದರು. ಆದ್ದರಿಂದ ನಾನು ಕೆಲವು ದಿಟ್ಟ ಮತ್ತು ನಿರ್ಧಾರಕವಾದ ಮಾತುಗಳನ್ನಾಡಿ, ಆ ವಂಚಕರ ಕೆಲಸಗಳಿಗೆ ಒಪ್ಪಿಗೆಯೀಯುವುದನ್ನು ನಿಲ್ಲಿಸುವುದು ಅಗತ್ಯವಾಗಿತ್ತು. ಈಗ ಅವೆಲ್ಲಾ ಸರಿಹೋಯಿತು. ನನಗೆ ತುಂಬಾ ಸಂತೋಷವಾಗಿದೆ. ನನ್ನ ಆರೋಗ್ಯ ನೆಟ್ಟಗಿದ್ದಿದ್ದರೆ ಈ ದುರಹಂಕಾರಿಗಳಾದ ವಂಚಕರನ್ನೆಲ್ಲಾ ಭರತಖಂಡದಿಂದ ತೊಲಗಿಸುತ್ತಿದ್ದೆ ಅಥವಾ ಅದಕ್ಕಾಗಿ ಶಕ್ತಿಮಾರಿ ಪ್ರಯತ್ನಿಸುತ್ತಿದ್ದೆ. ಇನ್ನೊಮ್ಮೆ ನಿನಗೆ ಹೇಳುವೆ, ಭರತಖಂಡ ಆಗಲೇ ರಾಮಕೃಷ್ಣರದ್ದಾಗಿದೆ. ಪುನೀತವಾದ ಹಿಂದೂಧರ್ಮಕ್ಕಾಗಿ ನಾನು ನನ್ನ ಕೆಲಸವನ್ನು ತಕ್ಕಮಟ್ಟಿಗೆ ವ್ಯವಸ್ಥೆಗೊಳಿಸಿದ್ದೇನೆ.</p>
<p>ನಿನ್ನ</p>
<p>ವಿವೇಕಾನಂದ ೩೩೦. ಸೋದರಿ ನಿವೇದಿತೆಗೆ *</p>
<p>ಕಲ್ಕತ್ತಾ</p>
<p>೫ನೇ ಮೇ, ೧೮೯೭ ಪ್ರಿಯ ಮಿಸ್ ನೋಬೆಲ್,</p>
<p>ನಿನ್ನ ಅತ್ಯಂತ ಆದರದ, ಉತ್ತೇಜಕ ಪ್ರೀತಿಯ ಪತ್ರ ನೀನು ಯೋಚಿಸಲೂ ಶಕ್ಯವಿಲ್ಲದಷ್ಟು ಶಕ್ತಿಯನ್ನು ನನಗೆ ನೀಡಿತು.</p>
<p>ನಾವು ಕೆಲವು ಸಮಯಗಳಲ್ಲಿ ಸಂಪೂರ್ಣವಾಗಿ ನಿರುತ್ಸಾಹಿಗಳಾಗುವೆವು ಎಂಬುದೇನೋ ನಿಜ - ಅದರಲ್ಲೂ ಒಬ್ಬ ತನ್ನ ಇಡೀ ಜೀವಮಾನವನ್ನೆಲ್ಲಾ ಒಂದು ಆದರ್ಶಕ್ಕೋಸ್ಕರ ದುಡಿದು ಕೊನೆಯಲ್ಲಿ ಇನ್ನೇನು ಅದರ ಒಂದು ಭಾಗವಾದರೂ ಈಡೇರುವುದನ್ನು ನೋಡುವ ಕೊಂಚ ಭರವಸೆಯಿರುವಾಗಲೇ ಅದಕ್ಕೆ ಅಡ್ಡವಾಗಿ ಪ್ರಚಂಡವಾದ ಹೊಡೆತ ಬಿದ್ದಾಗ, ನಾನು ರೋಗಕ್ಕೇನೂ ಲಕ್ಷ ಕೊಡುವುದಿಲ್ಲ, ಆದರೆ ನನ್ನ ಆದರ್ಶಗಳನ್ನು ವಿವರವಾಗಿ ಅಣಿಗೊಳಿಸಲು ಇನ್ನೂ ನನಗೆ ಕೊಂಚವಾದರೂ ಅನುಕೂಲ ಸಂದರ್ಭ ಒದಗಿಲ್ಲ. ಹಣವಿಲ್ಲದಿರುವುದೇ ಈಗಿರುವ ಅಡಚಣೆ ಎಂದು ನೀನೂ ಬಲ್ಲೆ.</p>
<p>ಹಿಂದೂಗಳು ಮೆರವಣಿಗೆ ಮುಂತಾದುವನ್ನೆಲ್ಲಾ ಮಾಡುತ್ತಿದ್ದಾರೆ. ಆದರೆ ಅವರು ಹಣವನ್ನು ಕೊಡಲಾರರು. ಈ ಜಗತ್ತಿನಲ್ಲಿ ನನಗೆ ಒದಗಿದ ಏಕಮಾತ್ರ ಸಹಾಯ</p>
<p>*<span class="en"> C.W, Vol. VIII, P. 399</span></p>

<!-- 349-5/0015-->
<p>ಇಂಗ್ಲೆಂಡಿನಲ್ಲಿ ಮಿಸ್ ಮುಲ್ಲರ್ ಮತ್ತು ಶ್ರೀಯುತ ಸೇವಿಯರ್‌ರವರಿಂದ. ನಾನು ಅಲ್ಲಿದ್ದಾಗ ಕಡೆಯಪಕ್ಷ ಕಲ್ಕತ್ತೆಯಲ್ಲಿ ಮುಖ್ಯ ಕೇಂದ್ರವನ್ನು ತೆರೆಯಲು ಸಾವಿರ ಪೌಂಡುಗಳು ಸಾಕಾಗುವುದೆಂದೆಣಿಸಿದ್ದೆ. ಆದರೆ ಆಗಿನ ನನ್ನ ಲೆಕ್ಕಾಚಾರ ನನ್ನ ಹತ್ತು ಅಥವಾ ಹನ್ನೆರಡು ವರುಷಗಳ ಹಿಂದಿನ ಕಲ್ಕತ್ತೆಯ ಅನುಭವದಿಂದ ಕೂಡಿತ್ತು. ಅಲ್ಲಿಂದೀಚೆಗೆ ಕ್ರಯ ಮೂರರಷ್ಟು, ನಾಲ್ಕರಷ್ಟು ಏರಿದೆ.</p>
<p>ಹೇಗಾದರೂ ಕೆಲಸವೇನೋ ಆರಂಭವಾಗಿದೆ. ಒಂದು ಶಿಥಿಲವಾದ ಹಳೆಯ ಚಿಕ್ಕಮನೆಯೊಂದನ್ನು ಆರು ಅಥವಾ ಏಳು ಷಿಲ್ಲಿಂಗ್ ಬಾಡಿಗೆಗೆ ತೆಗೆದುಕೊಂಡಿದ್ದೇವೆ. ಅದರಲ್ಲಿ ಸುಮಾರು ಇಪ್ಪತ್ತನಾಲ್ಕು ಮಂದಿ ತರುಣರು ತರಬೇತು ಹೊಂದುತ್ತಿದ್ದಾರೆ. ನಾನು ಡಾರ್ಜಿಲಿಂಗ್‌ಗೆ ನನ್ನ ಆರೋಗ್ಯ ಸುಧಾರಣೆಗಾಗಿ ಹೋಗಿದ್ದೆ. ಈಗ ನಾನು ಚೆನ್ನಾಗಿ ಗುಣಮುಖನಾಗಿದ್ದೇನೆಂದು ನಿನಗೆ ತಿಳಿಸಲು ಸಂತೋಷಿಸುತ್ತೇನೆ. ಇದಕ್ಕೆ ನಾನು ಯಾವ ಔಷಧಿಯನ್ನೂ ತೆಗೆದುಕೊಳ್ಳಲಿಲ್ಲ. ಕೇವಲ ಮಾನಸಿಕ ಚಿಕಿತ್ಸೆಯನ್ನು ಪ್ರಯೋಗಮಾಡಿದೆ ಎಂದರೆ ನೀನು ನಂಬುವೆಯೇನು? ನಾನು ನಾಳೆ ಮತ್ತೊಂದು ಗಿರಿಧಾಮಕ್ಕೆ ಹೋಗುತ್ತಿದ್ದೇನೆ. ಇಲ್ಲಿ ಬಯಲು ಪ್ರದೇಶದಲ್ಲಿ ಈಗ ಬಹಳ ಸೆಖೆ. ನಿಮ್ಮ ಸಂಸ್ಥೆ ಇನ್ನೂ ಜೀವಂತವಾಗಿದೆ ಎಂದು ನಂಬಿದ್ದೇನೆ. ಇಲ್ಲಿ ನಡೆಯುತ್ತಿರುವ ಕೆಲಸದ ವರದಿಯನ್ನು ಕಡೆಯ ಪಕ್ಷ ತಿಂಗಳಿಗೊಮ್ಮೆಯಾದರೂ ನಿನಗೆ ಕಳುಹಿಸುತ್ತೇನೆ. ಲಂಡನ್ನಿನ ಕೆಲಸ ಈಗ ಅಷ್ಟೇನೂ ಸಮರ್ಪಕವಾಗಿ ನಡೆಯುತ್ತಿಲ್ಲ ಎಂದು ಕೇಳಿದೆ. ನಾನು ಇಂಗ್ಲೆಂಡಿಗೆ ಈಗಲೇ ಬರದೇ ಇರುವುದಕ್ಕೆ ಇದೇ ಮುಖ್ಯ ಕಾರಣ. ಜೂಬಿಲಿಗೆ ಹೋಗುತ್ತಿರುವ ಕೆಲವು ಮಂದಿ ರಾಜರುಗಳು ತಮ್ಮೊಡನೆ ನನ್ನನ್ನು ಕರೆದೊಯ್ಯಲು ತಮ್ಮ ಶಕ್ತಿಯನ್ನೆಲ್ಲಾ ವೆಚ್ಚ ಮಾಡಿದರೂ ನಾನು ಬಗ್ಗಲಿಲ್ಲ. ಬಂದಿದ್ದರೆ ವೇದಾಂತದ ಮೇಲೆ ಅಭಿರುಚಿಯನ್ನು ಮತ್ತೆ ಊರ್ಜಿತಗೊಳಿಸಲು ನಾನು ಬಹಳ ಶ್ರಮಪಡಬೇಕಾಗಿತ್ತು. ಇದರಿಂದ ದೇಹಾರೋಗ್ಯ ವಿಪರೀತ ಕೆಡುತ್ತಿತ್ತು.</p>
<p>ಶೀಘ್ರದಲ್ಲೇ ನಾನು ಹೇಗಾದರೂ ಒಂದು ತಿಂಗಳ ಮಟ್ಟಿಗೆ ಅಲ್ಲಿಗೆ ಬರಬಹುದು. ಇಲ್ಲಿ ನನ್ನ ಕೆಲಸ ಆರಂಭವಾಗಿರುವುದನ್ನು ನೋಡಬಲ್ಲೆನಾದರೆ ನಾನು ಎಷ್ಟು ಸ್ಟೇಚ್ಛೆಯಿಂದ, ಆನಂದದಿಂದ ದೇಶಸಂಚಾರ ಮಾಡಬಹುದು !</p>
<p>. ಇಲ್ಲಿಯವರೆಗೂ ಕೆಲಸದ ವಿಚಾರವಾಯಿತು. ಇನ್ನು ನಿನ್ನ ಸ್ವಂತ ವಿಚಾರ ಹೇಳುವೆ. ಪ್ರಿಯ ನೊಬೆಲ್, ಈ ಜೀವನದಲ್ಲಿ ಒಂದು ವ್ಯಕ್ತಿ ಅನುಭವಿಸುವ ದೇಹಶ್ರಮದ ನೂರರಷ್ಟು ಪ್ರತಿಫಲವನ್ನು ನಿನ್ನಲ್ಲಿರುವ ಪ್ರೀತಿ, ಶ್ರದ್ಧೆ, ಭಕ್ತಿ ಮತ್ತು ಶ್ಲಾಘನೆಗಳು ಒದಗಿಸುತ್ತವೆ. ಸಮಸ್ತ ಆಶೀರ್ವಾದಗಳೂ ನಿನ್ನ ಮೇಲಿರಲಿ. ನಮ್ಮ ಮಾತೃಭಾಷೆಯಲ್ಲಿ ಹೇಳುವಂತೆ ನನ್ನ ಇಡೀ ಜೀವನ ನಿನ್ನ ಸೇವೆಗೆ ಮೀಸಲಾಗಿದೆ.</p>
<p>ನಿನ್ನ ಮತ್ತು ಇಂಗ್ಲೆಂಡಿನ ಇತರ ಮಿತ್ರರ ಯಾವ ಪತ್ರಕ್ಕಾದರೂ ಎಂದೆಂದೂ ಶಾಶ್ವತವಾದ ಆದರದ ಸ್ವಾಗತವಿದೆ. ಹ್ಯಾಮಂಡ್ ದಂಪತಿಗಳು ಎರಡು ಸುಂದರವಾದ ಮತ್ತು ಸ್ನೇಹಪೂರಿತವಾದ ಪತ್ರಗಳನ್ನು ಬರೆದಿದ್ದರು. ಶ್ರೀಯುತ ಹ್ಯಾಮಂಡ್‌ರವರು, ನಾನು ಅದಕ್ಕೆ ಕೊಂಚವೂ ಅರ್ಹನಲ್ಲದಿದ್ದರೂ, ಬ್ರಹ್ಮವಾದಿನಿಯಲ್ಲಿ ನನ್ನನ್ನು ಕುರಿತು</p>

<!-- 349-5/0016-->
<p>ಒಂದು ಸುಂದರವಾದ ಕವನವನ್ನು ಬರೆದಿದ್ದಾರೆ. ನಾನು ಹಿಮಾಲಯದಿಂದ ನಿನಗೆ ಪುನಃ ಪತ್ರ ಬರೆಯುತ್ತೇನೆ. ಅಲ್ಲಿ ಹಿಮದ ರಾಶಿ ಕಣ್ಣಿಗೆ ಬೀಳುತ್ತಿರುವಾಗ ಆಲೋಚನೆಗಳು ಸ್ಪುಟವಾಗುತ್ತವೆ. ಈ ಧಗೆಯಿಂದ ಬೇಯುತ್ತಿರುವ ಬಯಲು ಪ್ರದೇಶಕ್ಕಿಂತ ಅಲ್ಲಿ ನರಗಳು ಹೆಚ್ಚಾಗಿ ಸ್ತಿಮಿತದಲ್ಲಿರುವುವು. ಮಿಸ್ ಮುಲ್ಲರ್ ಆಗಲೇ ಆಿ ರದಲ್ಲಿದ್ದಾರೆ. ಸೇವಿಯರ್ ದಂಪತಿಗಳು ಸಿಮ್ಮಾಕ್ಕೆ ಹೋಗುವರು. ಇಲ್ಲಿಯವರೆಗೂ ಅವರು ಡಾರ್ಜಿಲಿಂಗಿನಲ್ಲಿದ್ದರು. ಪ್ರಿಯ ಗೆಳತಿ, ಹೀಗೆ ಜೀವನದಲ್ಲಿ ಎಲ್ಲವೂ ಬರುತ್ತವೆ, ಹೋಗುತ್ತವೆ. ಕೇವಲ ದೇವರೊಬ್ಬನೇ ಬದಲಾಯಿಸದೆ ಇರುವವನು. ಅವನು ಪ್ರೇಮಮೂರ್ತಿ, ಅವನು ನಿನ್ನ ಹೃದಯದಲ್ಲಿ ಶಾಶ್ವತವಾಗಿ ನೆಲೆಸಲಿ ಎಂಬುದೇ ನನ್ನ ನಿರಂತರ ಪ್ರಾರ್ಥನೆ.</p>
<p>ವಿವೇಕಾನಂದ ೩೩೧. ಸ್ವಾಮಿ ಬ್ರಹ್ಮಾನಂದರಿಗೆ *</p>
<p>ಆಿರ</p>
<p>೨೦ನೇ ಮೇ, ೧೮೯೭ ಪ್ರಿಯ ರಾಖಾಲ್, - ನಿನ್ನ ಕಾಗದದಿಂದ ಎಲ್ಲಾ ಮುಖ್ಯ ಸುದ್ದಿಗಳೂ ಗೊತ್ತಾಯಿತು. ಸುಧೀರ್ ಮತ್ತು ಮಾಸ್ಟರ್ ಮಹಾಶಯರಿಂದಲೂ ಪತ್ರಗಳು ಬಂದುವು. ಬರಗಾಲದ ಪ್ರದೇಶದಿಂದ ನಿತ್ಯಾನಂದನಿಂದಲೂ ಎರಡು ಕಾಗದಗಳು ಬಂದುವು.</p>
<p>ಈಗಲೂ ಕೂಡ ಹಣ ನೀರಿನ ಮೇಲೆ ತೇಲುವಂತಿದೆ... ಆದರೆ ಅದು ಖಂಡಿತ ಬರುವುದು. ಅದು ಬಂದ ಮೇಲೆ ಕಟ್ಟಡ, ಜಾಗ, ಸ್ಥಿರವಾದ ಆಸ್ತಿ ಮುಂತಾದವುಗಳೆಲ್ಲಾ ಆಗುತ್ತವೆ. ಆದರೆ ಮೊಟ್ಟೆ ಒಡೆದು ಮರಿಯಾಗುವತನಕವೂ ನಾವು ಭರವಸೆ ಇಟ್ಟುಕೊಳ್ಳುವಂತಿಲ್ಲ. ಇನ್ನು ಎರಡು ಮೂರು ತಿಂಗಳುಗಳವರೆಗೆ ಆ ಬಿಸಿಲಿನ ಬಯಲು ಸೀಮೆಗೆ ಹೋಗುವುದಿಲ್ಲ. ಅದಾದ ಮೇಲೆ ನಾನು ಸಂಚಾರಮಾಡಿ ಸ್ವಲ್ಪ ಹಣವನ್ನು ಸಂಗ್ರಹಿಸುತ್ತೇನೆ. ಇದು ಹೀಗಿರುವಾಗ ಆ ಎಂಟು ಗುಂಟೆಯ ಜಾಗದ ಮುಂಭಾಗವನ್ನು ತೆಗೆದುಕೊಳ್ಳುವುದಕ್ಕೆ ನಿನಗೆ ಆಗುವುದಿಲ್ಲ ಎಂದರೆ... ಮಧ್ಯಸ್ಥಗಾರನಿಗೆ ಸ್ವಲ್ಪ ಹಣ ಹೋದರೆ ಚಿಂತೆಯಿಲ್ಲ, ಅವನಿಗೇನು ಸುಮ್ಮನೆ ಕೊಟ್ಟು ಬಿಡುವುದಿಲ್ಲ. ಈ ವಿಷಯ ದಲ್ಲೆಲ್ಲಾ ನೀನೇ ಇತ್ಯರ್ಥಕ್ಕೆ ಬಾ. ನಾನು ಹೆಚ್ಚು ಸಲಹೆಗಳನ್ನು ಏನೂ ಹೇಳಲಾರೆ. ಅವಸರ ಮಾಡಿದರೆ ತಪ್ಪು ಮಾಡುವ ಸಂಭವವಿದೆ. ಮಾಸ್ಟರ್ ಮಹಾಶಯರು ಏನು ಹೇಳುತ್ತಾರೋ ಅದನ್ನು ನಾನು ಒಪ್ಪುತ್ತೇನೆ ಎಂದು ಅವರಿಗೆ ಹೇಳು.</p>
<p>ಗಂಗಾಧರನಿಗೆ ಭಿಕ್ಷೆ ಸಂಪಾದಿಸಲು ಅಲ್ಲಿ ಕಷ್ಟವಾದರೆ, ತನ್ನ ದುಡ್ಡಿನಿಂದಲೇ ಜೀವನ ನಡೆಸಲಿ, ಪ್ರತಿವಾರವೂ 'ಬಸುಮತಿ' ಪತ್ರಿಕೆಯಲ್ಲಿ ವರದಿಯನ್ನು ಕಳುಹಿಸಲಿ ಎಂದು ಹೇಳು. ಹೀಗೆ ಮಾಡಿದರೆ ಇತರರೂ ಸಹಾಯ ಮಾಡಬಹುದು.</p>
<p>*<span class="en"> C.W, Vol. VIII, P. 400</span></p>

<!-- 349-5/0017-->
<p>ಶಶಿಯ ಪತ್ರದಿಂದ ಅವನಿಗೆ ನಿರ್ಭಯಾನಂದನು ಬೇಕು ಎಂದು ಗೊತ್ತಾಗುವುದು. ಇದು ಸರಿ ಎಂದು ನೀನು ಒಪುವೆಯಾದರೆ ಗುಪ್ತನನ್ನು ವಾಪಸ್ಸು ಕರೆದು ನಿರ್ಭಯಾನಂದನನ್ನು ಅಲ್ಲಿಗೆ ಕಳುಹಿಸು, ಶಶಿಗೆ ಬಂಗಾಳಿಯಲ್ಲಿರುವ<span class="en"> Rules and Regulations of Math </span>ಅಥವಾ ಅದರ ಇಂಗ್ಲಿಷ್ ಭಾಷಾಂತರವನ್ನು ಕಳುಹಿಸು. ಅಲ್ಲಿನ ಕೆಲಸ ಕಾರ್ಯಗಳು ನಿಯಮಾವಳಿಗಳಿಗೆ ಅನುಗುಣವಾಗಿ ನಡೆಯಬೇಕು ಎಂದು ತಿಳಿಸು.</p>
<p>ಕಲ್ಕತ್ತೆಯಲ್ಲಿರುವ ಸಂಸ್ಥೆಯು ಚೆನ್ನಾಗಿ ನಡೆಯುತ್ತಿದೆ ಎಂದು ಕೇಳಿ ಸಂತೋಷವಾಯಿತು. ಒಬ್ಬರೋ ಇಬ್ಬರೋ ಬರದೆ ಇದ್ದರೆ ಚಿಂತೆಯಿಲ್ಲ. ಕ್ರಮೇಣ ಎಲ್ಲರೂ ಬರುತ್ತಾರೆ. ಎಲ್ಲರೊಂದಿಗೂ ಸ್ನೇಹದಿಂದಿರು, ಎಲ್ಲರಿಗೂ ಸಹಾನುಭೂತಿ ತೋರಿಸು, ಒಳ್ಳೆಯ ಮಾತು ತುಂಬಾ ಪರಿಣಾಮಕಾರಿ. ನಮಗೆ ಹೆಚ್ಚು ಹೆಚ್ಚು ಹೊಸ ಸದಸ್ಯರು ಬೇಕಾಗಿದ್ದಾರೆ. - ಯೋಗೇಂದ್ರ ಈಗ ಚೆನ್ನಾಗಿರುವನು. ಆಲೋರಾದಲಿ ಬಿಸಿಲು ಹೆಚ್ಚಾಗಿರುವುದ ರಿಂದ ಇಲ್ಲಿಂದ ಇಪ್ಪತ್ತು ಮೈಲಿಗಳ ದೂರದಲ್ಲಿ ನಾನು ಒಂದು ಸುಂದರವಾದ ತೋಟದಲ್ಲಿರುವೆನು. ಈ ಸ್ಥಳ ಅದಕ್ಕಿಂತ ಕೊಂಚ ತಂಪಾಗಿದ್ದರೂ ಸ್ವಲ್ಪ ಶಾಖವಾಗಿಯೇ ಇದೆ. ಕಲ್ಕತ್ತೆಗಿಂತ ಬಿಸಿಲು ಇಲ್ಲಿ ಏನೂ ಕಡಮೆ ಇದ್ದಂತೆ ಕಾಣುವುದಿಲ್ಲ. - ಈಗ ಜ್ವರವೆಲ್ಲಾ ಹೋಯಿತು. ನಾನು ಇದಕ್ಕಿಂತಲೂ ತಂಪಾದ ಸ್ಥಳಕ್ಕೆ ಹೋಗಲು ಯತ್ನಿಸುತ್ತಿರುವೆನು. ಬಿಸಿಲು ಮತ್ತು ನಡೆಯುವುದರಿಂದ ಬಳಲಿಕೆ ಉಂಟಾಗುವುದು, ತಕ್ಷಣವೇ ಯಕೃತ್ ತೊಂದರೆ ಕೊಡುವುದು. ಇಲ್ಲಿ ಗಾಳಿಯಲ್ಲಿ ಸ್ವಲ್ಪವೂ ನೀರಿಲ್ಲ. ಮೂಗು ಯಾವಾಗಲೂ ಉರಿಯುತ್ತಿರುತ್ತದೆ. ನಾಲಗೆ ಒಂದು ಮರದ ಚೂರಿನಂತೆ ಆಗುವುದು. ನೀನು ಟೀಕಿಸುವುದನ್ನು ನಿಲ್ಲಿಸಿಬಿಟ್ಟೆ. ಇಲ್ಲದಿದ್ದರೆ ತಮಾಷೆಗಾಗಿಯಾದರು, ಇಷ್ಟು ಹೊತ್ತಿಗೆ ನಾನು ಯಾವುದಾದರೂ ತಂಪಾದ ಸ್ಥಳಕ್ಕೆ ಹೋಗಬಹುದಾಗಿತ್ತು. “ಅವನು ಪಥ್ಯ ಮಾಡುತ್ತಿಲ್ಲ” - ಏನು ಕೆಲಸಕ್ಕೆ ಬಾರದುದನ್ನು ಹರಟುತ್ತಿರುವೆ ನೀನು? ಇಂತಹ ಮೂಢರ ಮಾತನ್ನು ನೀನು ಕೇಳುವೆಯೇನು? ನನ್ನನ್ನು ನೀನು ಉದ್ದಿನಬೇಳೆ ತೆಗೆದುಕೊಳ್ಳಬೇಡ ಎಂದಂತೆಯೇ. ಏಕೆಂದರೆ ಅದರಲ್ಲಿ ಸ್ಟಾರ್ ಇದೆ ಎಂದು ! ಮತ್ತೇನು ಅನ್ನ, ಚಪಾತಿ ಇವುಗಳನ್ನು ಕರಿದು ತಿಂದರೆ ಸ್ಟಾರ್ ಇರುವುದಿಲ್ಲವೇ? ನನ್ನ ಮಿತ್ರನೆ, ಎಂತಹ ವಿಚಿತ್ರ ವಾದಸರಣಿ. ನಿಜಾಂಶವೇನೆಂದರೆ ನನ್ನ ಹಿಂದಿನ ಸ್ವಭಾವ ಬರುತ್ತಿದೆ. ನಾನು ಇದನ್ನು ಸ್ಪಷ್ಟವಾಗಿ ನೋಡುತ್ತಿದ್ದೇನೆ. ಈ ಪ್ರಾಂತ್ಯದಲ್ಲಿ ಖಾಯಿಲೆ ಇಲ್ಲಿಯ ಹವಾಗುಣಗಳಿಗೆ ಹೊಂದಿಕೊಂಡು ಬರುವುದು. ಅದು ಇಲ್ಲಿ ರೂಢಿಯಲ್ಲಿರುವ ಯಾವುದಾದರೂ ಒಂದು ರೂಪವನ್ನು ಧರಿಸುವುದು. ನನ್ನ ರಾತ್ರಿಯ ಊಟವನ್ನು ಬಹಳ ಕಡಿಮೆ ಮಾಡೋಣ ಎಂದು ಆಲೋಚಿಸುತ್ತಿರುವೆನು. ಬೆಳಿಗ್ಗೆ ಮತ್ತು ಮಧ್ಯಾಹ್ನ ಚೆನ್ನಾಗಿ ಊಟಮಾಡುವೆ. ರಾತ್ರಿ ಹಾಲು ಹಣ್ಣು ಇವುಗಳನ್ನು ತಿನ್ನುತ್ತೇನೆ. ಆದಕಾರಣವೇ ನಾನು ಈ ಹಣ್ಣಿನ ತೋಟದಲ್ಲಿರುವುದು - ಏನೊ ಹಣ್ಣು</p>

<!-- 349-5/0018-->
<p>ಸಿಕ್ಕಬಹುದು ಎಂದು. ನಿನಗೆ ಇದು ಗೊತ್ತಾಗುವುದಿಲ್ಲವೆ?</p>
<p>ಈಗ ನೀನು ಅಂಜಬೇಕಾಗಿಲ್ಲ. ಶಿವನ ಭೂತಗಣ ಅಷ್ಟು ಸುಲಭವಾಗಿ ಸಾಯುವನು ಎಂದು ಭಾವಿಸಿದೆಯಾ? ಈಗ ತಾನೇ ಸಂಧ್ಯಾದೀಪವನ್ನು ಹಚ್ಚಿದೆ, ರಾತ್ರಿಯೆಲ್ಲಾ ಭಜನೆ ಮಾಡಬೇಕಾಗಿದೆ. ಈ ನಡುವೆ ನಾನು ಅಷ್ಟು ಮುಂಗೋಪಿಯೂ ಅಲ್ಲ. ಆ ಜ್ವರಕ್ಕೆಲ್ಲಾ ಕಾರಣ ಯಕೃತ್ ತೊಂದರೆ ಎನ್ನುವುದು ಈಗ ನನಗೆ ಚೆನ್ನಾಗಿ ಕಾಣುವುದು. ಈಗ ಅದನ್ನು ಕೂಡ ಒಂದು ತಹಬಂದಿಗೆ ತರುತ್ತೇನೆ. ಇನ್ನು ಏತಕ್ಕೆ ಅಂಜಿಕೆ ? ಧೀರನಾಗಿ ಸೊಂಟಕಟ್ಟಿ ನಿಂತು ಕೆಲಸಕ್ಕೆ ಕೈಹಾಕು. ಒಂದು ಅಭೂತ ಪೂರ್ವವಾದ ಜಾಗೃತಿಯನ್ನುಂಟುಮಾಡೋಣ.</p>
<p>ಮಠದಲ್ಲಿ ಎಲ್ಲರಿಗೂ ನನ್ನ ವಿಶ್ವಾಸವನ್ನು ತಿಳಿಸು. ಸಂಘದ ಮುಂದಿನ ಮಾಟಿಂಗಿನಲ್ಲಿ ಎಲ್ಲರಿಗೂ ನನ್ನ ವಿಶ್ವಾಸ ಗಳನ್ನು ತಿಳಿಸು. ನಾನು ಅಲ್ಲಿ ದೈಹಿಕವಾಗಿ ಇಲ್ಲದೇ ಇದ್ದರೂ ನನ್ನ ಆತ್ಮ ಎಲ್ಲಿ ಭಗವಂತನ ನಾಮವನ್ನು ಸ್ಮರಿಸುತ್ತಿರುವರೋ ಅಲ್ಲಿರುವುದು ಎಂದು ಅವರಿಗೆ ತಿಳಿಸು. “ಯಾವತ್ವ ಕಥಾ ರಾಮ ಸಂಚರಿಷ್ಯತಿ ಮೇದಿನೀಮ್' ಎಂದರೆ ಶ್ರೀರಾಮ, ಎಲ್ಲಿಯವರೆಗೆ ಮೇದಿನೀ ತಳದಲ್ಲಿ ನಿನ್ನ ಕಢ ಬಳಕೆಯಲ್ಲಿರುವುದೋ - ಏಕೆಂದರೆ ಆತ್ಮ ಸರ್ವವ್ಯಾಪಿಯಾಗಿರುವುದು.</p>
<p>ನಿನ್ನ ವಿಶ್ವಾಸಪೂರ್ವಕ</p>
<p>ವಿವೇಕಾನಂದ</p>
<p>೩೩೨. ಸ್ವಾಮಿ ಶುದ್ಧಾನಂದರಿಗೆ *</p>
<p>ಆಿರ ೨೦ನೇ ಮೇ, ೧೮೯೭</p>
<p>ಪ್ರಿಯ ಸುಧೀರ್, - ನಿನ್ನ ಕಾಗದ ನನಗೆ ಬಹಳ ಸಂತೋಷವನ್ನು ಕೊಟ್ಟಿತು. ನಾನು ನಿನಗೆ ಬಹುಶಃ ಒಂದು ವಿಷಯವನ್ನು ಹೇಳುವುದು ಮರೆತೆ. ನೀನು ನನಗೆ ಕಳುಹಿಸುವ ಪತ್ರದ ಒಂದೊಂದು ಪ್ರತಿಯನ್ನು ಇಟ್ಟುಕೊ. ಮಠಕ್ಕೆ ಬರುವ ಮುಖ್ಯವಾದ ಎಲ್ಲಾ ಪತ್ರಗಳು ಮತ್ತು ಇಲ್ಲಿಂದ ಕಳುಹಿಸುವ ಉತ್ತರಗಳು ಇವುಗಳದ್ದೆಲ್ಲಾ ಒಂದು ಪ್ರತಿ ಇಟ್ಟುಕೊಂಡಿರು.</p>
<p>ಅಲ್ಲಿ ಕೆಲಸವೆಲ್ಲಾ ಚೆನ್ನಾಗಿ ನಡೆಯುತ್ತಿದೆ, ಅದು ಮತ್ತು ಕಲ್ಕತ್ತೆಯ ಕೆಲಸ ಕ್ರಮೇಣ ಮುಂದುವರಿಯುತ್ತಿದೆ ಎಂಬುದನ್ನು ಕೇಳಿ ಸಂತೋಷ.</p>
<p>*<span class="en"> C.W. Vol. VIII, P. 403</span></p>

<!-- 349-5/0019-->
<p>ಈಗ ನಾನು ಆರೋಗ್ಯವಾಗಿರುವೆನು. ಪ್ರಯಾಣದ ಆಲಸ್ಯ ಮಾತ್ರ ಸ್ವಲ್ಪ ಇರುವುದು. ಕೆಲವು ದಿನಗಳಲ್ಲಿ ಅದು ಮಾಯವಾಗುವುದರಲ್ಲಿ ಸಂದೇಹವಿಲ್ಲ. ನಿಮಗೆಲ್ಲಾ ನನ್ನ ಪ್ರೀತಿ ಮತ್ತು ಆಶೀರ್ವಾದಗಳು.</p>
<p>ನಿನ್ನ ವಿವೇಕಾನಂದ</p>
<p>೩೩೩. ಡಾಕ್ಟರ್ ಶಶಿಭೂಷಣ್ ಘೋಷ್‌ರವರಿಗೆ *</p>
<p>ಆಲೋರ ೨೯ನೇ ಮೇ, ೧೮೯೭</p>
<p>ನನ್ನ ಪ್ರಿಯ ಡಾಕ್ಟರ್ ಶಶಿ,</p>
<p>ನಿನ್ನ ಪತ್ರ ಮತ್ತು ಔಷಧಿಯಿಂದ ತುಂಬಿದ್ದ ಎರಡು ಸೀಸೆಗಳೂ ಸಕಾಲದಲ್ಲಿ ಕೈಸೇರಿದುವು. ನಿನ್ನೆ ಸಂಜೆಯಿಂದ ನಾನು ನಿನ್ನ ಔಷಧಿ ಪ್ರಯೋಗ ನಡೆಸಲು ಆರಂಭಿಸಿದ್ದೇನೆ. ಕೇವಲ ಒಂದನ್ನೇ ತೆಗೆದುಕೊಳ್ಳುವುದಕ್ಕಿಂತ ಇವೆರಡರ ಮಿಶ್ರಣ ಉತ್ತಮ ಪರಿಣಾಮವುಂಟುಮಾಡಬಹುದೆಂದು ಎಣಿಸಿದ್ದೇನೆ.</p>
<p>- ... ನಾನು ಬೆಳಗ್ಗೆ ಮತ್ತು ಸಂಜೆ ಎರಡು ಹೊತ್ತು ಕುದುರೆಯ ಸವಾರಿಯ ಅಂಗಸಾಧನೆ ಮಾಡುತ್ತಿದ್ದೇನೆ. ನಿಜವಾಗಿಯೂ ನಾನು ಬಹುಮಟ್ಟಿಗೆ ಗುಣಹೊಂದಿದ್ದೇನೆ. ನಾನು ಅಂಗಸಾಧನೆಗೆ ಆರಂಭಿಸಿದ ಮೊದಲನೆ ವಾರ ನನ್ನ ಆರೋಗ್ಯ ಎಷ್ಟು ಸುಧಾರಿಸಿತ್ತು ಎಂದರೆ ನನ್ನ ಬಾಲ್ಯದಲ್ಲಿ ಕುಸ್ತಿಯ ವ್ಯಾಯಾಮ ಮಾಡುತ್ತಿದ್ದಾಗಿನಿಂದೀಚೆಗೆ ನನಗೆ ಆ ರೀತಿಯ ಅನುಭವವೇ ಆಗಿರಲಿಲ್ಲವೆನ್ನಬಹುದು. ಉತ್ತಮ ದೇಹವನ್ನು ಹೊಂದಿರುವುದು ಎಷ್ಟು ಆನಂದದಾಯಕ ಎಂಬುದನ್ನು ನಾನು ನಿಜವಾಗಿ ಅರಿಯತೊಡಗಿದೆ. ಪ್ರತಿಯೊಂದು ಚಲನೆಯ ನನ್ನ ಶಕ್ತಿಯ ಅರಿವುಂಟುಮಾಡುತ್ತಿತ್ತು. ಪ್ರತಿಯೊಂದು ಮಾಂಸಖಂಡದ ಚಲನವಿನ್ಯಾಸವೂ ಆನಂದದಾಯಕವಾಗಿತ್ತು. ಆ ಉಲ್ಲಾಸಕರವಾದ ಮನೋವೃತ್ತಿ ಈಗ ಕೊಂಚಮಟ್ಟಿಗೆ ತಗ್ಗಿದ್ದರೂ ನನ್ನಲ್ಲಿ ತುಂಬ ಶಕ್ತಿಯನ್ನು ಅನುಭವಿಸುತ್ತಿದ್ದೇನೆ. ಕುಸಿಯ ಪಂದ್ಯ ಇಟ್ಟರೆ ಜಿ.ಜಿ. ಮತ್ತು ನಿರಂಜನ ಇಬ್ಬರನ್ನೂ ಒಂದೇ ನಿಮಿಷದಲ್ಲಿ ಕೆಳಕ್ಕೆ ಬೀಳಿಸುತ್ತೇನೆ. ಡಾರ್ಜಿಲಿಂಗಿನಲ್ಲಿ ನಾನು ಹಿಂದಿನ ಮನುಷ್ಯನೇ ಅಲ್ಲ ಎಂದು ಯಾವಾಗಲೂ ಅನ್ನಿಸುತ್ತಿತ್ತು. ಇಲ್ಲಿ ನನಗೆ ಯಾವೊಂದು ಬಗೆಯ ರೋಗವೂ ಇಲ್ಲ ಎನ್ನಿಸುತ್ತದೆ. ಆದರೆ ಒಂದು ಸ್ಪಷ್ಟವಾದ ಬದಲಾವಣೆಯಾಗಿದೆ. ನನ್ನ ಜೀವಮಾನದಲ್ಲಿ ಒಂದು ದಿನವಾದರೂ ನಾನು ಹಾಸಿಗೆಗೆ ಹೋದಕೂಡಲೇ ನಿದ್ರಿಸಲಾಗುತ್ತಿರಲಿಲ್ಲ, ಕಡೆಯ ಪಕ್ಷ ಎರಡು ಗಂಟೆಯಾದರೂ ಹೊರಳಾಡಬೇಕಾಗುತ್ತಿತ್ತು. ಮದ್ರಾಸಿನಿಂದ ಡಾರ್ಜಿಲಿಂಗಿಗೆ ಬಂದಾಗ (ಮೊದಲನೆ ತಿಂಗಳು ) ನಾನು ದಿಂಬಿನಮೇಲೆ ತಲೆಯಿಟ್ಟ ಕೂಡಲೇ ನನಗೆ ನಿದ್ರೆ ಬರುತ್ತಿತ್ತು. ಈಗ ಆ ರೀತಿ ತಕ್ಷಣ ನಿದ್ರೆ ಮಾಡುವ ಸ್ಥಿತಿ ಸಂಪೂರ್ಣವಾಗಿ</p>
<p>*<span class="en"> C.W, Vol. VI, P 128</span></p>

<!-- 349-5/0020-->
<p>ಹೊರಟುಹೋಗಿದೆ. ನನ್ನ ಹಿಂದಿನ ಹೊರಳಾಡುವ ಪದ್ಧತಿ ಮತ್ತು ಸಂಜೆಯ ಊಟವಾದ ಕೂಡಲೇ ಕೊಂಚ ಜ್ವರ ಬಂದಂತೆ ಆಗುವುದು ಇವು ಹಿಂತಿರುಗಿ ಬಂದಿವೆ. ಮಧ್ಯಾಹ್ನದ ಭೋಜನಾನಂತರ ಹೀಗೆ ತೋರುವುದಿಲ್ಲ. ಇಲ್ಲಿ ಒಂದು ಹಣ್ಣಿನ ತೋಟವಿರುವುದರಿಂದ ನಾನು ಇಲಿ ಗೆ ಬಂದಕೂಡಲೇ ಸಾಮಾನ್ಯವಾಗಿ ನಾನು ತೆಗೆದುಕೊಳ್ಳುವುದಕ್ಕಿಂತ ಹೆಚ್ಚಾಗಿ ' ಹಣ್ಣುಗಳನ್ನು ತಿನ್ನಲು ಮೊದಲು ಮಾಡಿದೆ. ಆದರೆ ಈಗ ಇಲ್ಲಿ ಕೇವಲ ಏಪ್ರಿಕಾಟ್</p>
<p>ಎಂಬ ಹಣ್ಣು ಮಾತ್ರ ಸಿಕ್ಕುವುದು. ನೈನಿತಾಲ್‌ನಿಂದ ಇತರ ಜಾತಿಯ ಹಣ್ಣುಗಳನ್ನು `ತರಿಸಲು ಪ್ರಯತ್ನಿಸುತ್ತಿದ್ದೇನೆ. ಇಲ್ಲಿ ಮಧ್ಯಾಹ್ನ ಕಾಲದಲ್ಲಿ ಬಹಳ ಸೆಖೆ ಇದ್ದರೂ ಕೊಂಚವೂ ಬಾಯಾರಿಕೆಯಾಗುವುದಿಲ್ಲ. ಒಟ್ಟಿನಲ್ಲಿ ನನ್ನ ಸ್ವಂತ ಮನೋಭಾವನೆ “ ಏನೆಂದರೆ, ನನ್ನ ಹಿಂದಿನ ಮಹತ್ತಾದ ಶಕ್ತಿ ಮತ್ತು ಉತ್ಸಾಹ ಮತ್ತೆ ಹಿಂತಿರುಗಿ ಬಂದಿದೆ ಮತ್ತು ಆರೋಗ್ಯದಿಂದ ತುಂಬಿ ತುಳುಕಾಡುತ್ತಿದ್ದೇನೆ ಎನ್ನಿಸುತ್ತಿದೆ. ಈಗಿರುವ ಒಂದು ಹೆದರಿಕೆ ಏನೆಂದರೆ, ನಾನು ಬಹು ಹೆಚ್ಚಾಗಿ ಹಾಲಿನ ಆಹಾರ ತೆಗೆದುಕೊಳ್ಳುತ್ತಿರುವುದರಿಂದ ನನಗೆ ಚೆನ್ನಾಗಿ ಮೈ ಬರುತ್ತಿದೆ. ಯೋಗೇನ್ ಏನು ಬರೆಯುತ್ತಿದ್ದಾನೆಂಬುದರ ಕಡೆ ನೀನು ಗಮನ ಕೊಡಬೇಡ. ಅವನೇ ರೋಗ ಭ್ರಾಂತಿಯಿಂದ ನರಳುತ್ತಿದ್ದಾನೆ. ಎಲ್ಲರನ್ನೂ ತನ್ನ ಹಾಗೆಯೇ ಮಾಡಬೇಕೆಂದು ಬಯಸುತ್ತಾನೆ. ನಾನು ಲಕ್ಕೋದಲ್ಲಿ ಒಂದು ಮಿಠಾಯಿಯ ಹದಿನಾರನೇ ಒಂದು ಭಾಗವನ್ನು ತಿಂದೆ. ಆಿ ರದಲ್ಲಿ ನಾನು ಅಸ್ವಸ್ಥನಾಗಲು ಅದೇ ಕಾರಣವೆಂಬುದು ಯೋಗೇನ್ನ ಅಭಿಪ್ರಾಯ ! ಇನ್ನು ಕೆಲವು ದಿನಗಳಲ್ಲೇ ಯೋಗೇನ್ ಇಲ್ಲಿಗೆ ಬರುವ ನಿರೀಕ್ಷಣೆಯಿದೆ. ನಾನು ಅವನನ್ನು ಹತೋಟಿಯಲ್ಲಿಟ್ಟು ಕೊಳ್ಳಬೇಕೆಂದಿರುವೆ. ನಾನು ಈಗ ಹೆಚ್ಚು ಮಲೇರಿಯಾದ ಪ್ರಭಾವಕ್ಕೆ ಈಡಾಗುತ್ತಿದ್ದೇನೆ. ನಾನು ಆಲೋರಾದಲ್ಲಿ ಮೊದಲನೆ ವಾರ ಅಸ್ವಸ್ಥವಾಗಲು ಟೆರೆ ಮೂಲಕ ಹಾದು ಬಂದಿದು ಸ್ವಲ್ಪಮಟ್ಟಿಗೆ ಕಾರಣವಾಗಿರಬೇಕು, ಹೇಗಾದರಾಗಲಿ, ಈಗಂತೂ ನಾನು ಬಹಳ ದೃಢಕಾಯನಾಗಿದ್ದೇನೆ ಎನ್ನಿಸುತ್ತಿದೆ. ಮನೋಹರವಾದ ಹಿಮಾವೃತ ಶಿಖರಗಳ ಮುಂದೆ ನಾನು ಕುಳಿತು ಉಪನಿಷತ್ತಿನ ನ ತಸ್ಯ ರೋಗೋ ನ ಜರಾ ನ ಮೃತ್ಯು: ಪ್ರಾಪ್ತಸ್ಯ ಯೋಗಾಕ್ಸಿಮಯಂ ಶರೀರಂ'- ಅವನಿಗೆ ರೋಗವಿಲ್ಲ, ಮುಪ್ಪಿಲ್ಲ, ಮರಣವಿಲ್ಲ, ಏಕೆಂದರೆ ನಿಜವಾಗಿ ಅವನು ಯೋಗಾಗ್ನಿಯಿಂದ ತುಂಬಿರುವ ದೇಹವನ್ನು ಪಡೆದಿದ್ದಾನೆ, ಎಂಬ ಈ ಶ್ಲೋಕವನ್ನು ಕುರಿತು ಧ್ಯಾನಮಾಡು ತ್ತಿರುವುದನ್ನು, ಡಾಕ್ಟರ್, ನೀವು ನೋಡಬೇಕಿತ್ತು.</p>
<p>ಕಲ್ಕತ್ತೆಯಲ್ಲಿ ರಾಮಕೃಷ್ಣ ಸಂಸ್ಥೆಯ ಗೋಷ್ಠಿಗಳು ಜಯಪ್ರದವಾಗುತ್ತಿವೆ ಎಂಬುದನ್ನು ಕೇಳಿ ನನಗೆ ಬಹಳ ಸಂತೋಷವಾಯಿತು. ಈ ಮಹತ್ಕಾರಕ್ಕೆ ಸಹಾಯಮಾಡುವವರ ಮೇಲೆಲ್ಲಾ ಸಮಸ್ತ ಆಶೀರ್ವಾದಗಳೂ ಇರಲಿ.</p>
<p>ಪ್ರೇಮಪೂರ್ವಕ ಜಗದೀಶನಲ್ಲಿ ನಿನ್ನ</p>
<p>ವಿವೇಕಾನಂದ</p>

<!-- 349-5/0021-->
<p>೩೩೪. ಶ್ರೀ ಪ್ರಮದದಾಸ್‌ ಮಿತ್ರರಿಗೆ! *</p>
<p>ಆಲೋರ</p>
<p>೩೦ನೇ ಮೇ, ೧೮೯೭ ಪ್ರಿಯ ಮಹಾಶಯರೆ,</p>
<p>ಅನಿವಾರ್ಯವಾದ ಯಾವುದೋ ಸಾಂಸಾರಿಕ ದುಃಖ ನಿಮಗೆ ಪ್ರಾಪ್ತವಾಗಿದೆ ಎಂದು ತಿಳಿದೆ. ನಿಮ್ಮಂತಹ ಜ್ಞಾನಿಗಳನ್ನು ಈ ದುಃಖ ಏನು ಮಾಡಬಲ್ಲದು? ಆದರೂ ವ್ಯಾವಹಾರಿಕ ಜಗತ್ತಿನ ಪರಸ್ಪರ ಸೌಹಾರ್ದವು ಇದನ್ನು ಪ್ರಸ್ತಾಪಿಸುವಂತೆ ಮಾಡಿರುವುದು. ಹೇಗಾದರೂ ಆಗಲಿ, ಅಂತಹ ದುಃಖದ ಸ್ಥಿತಿ ಅನೇಕ ವೇಳೆ ಉತ್ತಮವಾದ ಆಧ್ಯಾತ್ಮಿಕ ಸಾಕ್ಷಾತ್ಕಾರಗಳನ್ನು ತರುವುವು. ಮೋಡ ಕೆಲವು ಕಾಲ ಮರೆಯಾಗಿ ಸತ್ಯ ಸೂನು ಪ್ರಕಾಶಿಸುತ್ತಾನೆ. ಕೆಲವರಿಗೆ ಇದರಿಂದ ಅರ್ಧಬಂಧನ ಕಳಚಿಬಿದ್ದಂತೆ ಆಗುವುದು. ಎಲ್ಲಾ ಬಂಧನಗಳಿಗಿಂತಲೂ ಸ್ಥಾನಗೌರವ ಬಂಧನ ಬಹಳ ಕಠಿಣ, ತನ್ನ ಗೌರವದ ಅಂಜಿಕೆ ಸಾವಿನ ಅಂಜಿಕೆಗಿಂತ ಬಲವಾದುದು. ಈ ಬಂಧನ ಕೂಡ ಸ್ವಲ್ಪ ಸಡಿಲವಾದಂತೆ ತೋರುವುದು. ಅಂತರ್ಯಾಮಿಯಾದ ಭಗವಂತನ ನುಡಿಯನ್ನು ಕೇಳುವುದು ಜನರ ಅಭಿಪ್ರಾಯಗಳಿಗೆ ಮನ್ನಣೆ ನೀಡುವುದಕ್ಕಿಂತ ಮೇಲೆಂದು ಮನಸ್ಸಿಗೆ ಕೆಲವು ಕಾಲ ತೋಚುವುದು. ಆದರೆ ಪುನಃ ಮೋಡಗಳು ಆವರಿಸುವುವು. ಇದು ನಿಜವಾಗಿಯೂ ಮಾಯೆ.</p>
<p>ಬಹಳ ಕಾಲದವರೆವಿಗೂ ನಿಮ್ಮೊಡನೆ ನೇರ ಪತ್ರವ್ಯವಹಾರವಿಲ್ಲದೆ ಇದ್ದರೂ ಕೂಡ, ಉಳಿದವರಿಂದ ನಿಮ್ಮ ವಿಷಯವಾಗಿ ಅನೇಕ ಸಮಾಚಾರಗಳು ನನಗೆ ಬರುತ್ತಿದ್ದವು. ಕೆಲವು ಕಾಲದ ಹಿಂದೆ ಗೀತೆಯ ಒಂದು ಭಾಷಾಂತರದ ಪ್ರತಿಯನ್ನು ನೀವು ದಯವಿಟ್ಟು ನನಗಾಗಿ ಇಂಗ್ಲೆಂಡಿಗೆ ಕಳುಹಿಸಿದಿರಿ. ಪುಸ್ತಕದ ರಟ್ಟಿನ ಮೇಲೆ ಮಾತ್ರ ನಿಮ್ಮ ಬರವಣಿಗೆಯ ಸಾಲು ಇತ್ತು. ಈ ಕೊಡುಗೆಯು ಬಂದು ತಲುಪಿದ್ದಕ್ಕಾಗಿ ನಾನು ಕೆಲವೇ ಪದಗಳಲ್ಲಿ ಉತ್ತರ ಬರೆದಿದ್ದೆ. ಇದು, ನಿಮ್ಮ ಮೇಲೆ ನನಗಿದ್ದ ಹಳೆಯ ಪ್ರೀತಿ ಇನ್ನೂ ಇರುವುದೆ ಎಂಬ ಸಂದೇಹವನ್ನು ನಿಮ್ಮಲ್ಲಿ ಹುಟ್ಟಿಸಿತೆಂದು ಕೇಳಿದೆ.</p>
<p>ಈ ಸಂಶಯಗಳು ನಿರಾಧಾರವಾದುದೆಂದು ನೀವು ದಯವಿಟ್ಟು ತಿಳಿಯಿರಿ. ನನ್ನ ಅಂಗೀಕಾರದ ಮಿತಭಾಷೆಗೆ ಕಾರಣ, ನಾಲೈದು ವರುಷಗಳಲ್ಲಿ, ನೀವು ಕಳುಹಿಸಿದ ಇಂಗ್ಲಿಷ್ ಗೀತೆಯ ಮೇಲೆ ನೀವು ಒಂದೇ ಒಂದು ಪಂಕ್ತಿಯನ್ನು ಮಾತ್ರ ಬರೆದಿರುವುದು. ಇದರಿಂದ ನೀವು ನನಗೆ ಹೆಚ್ಚು ಬರೆಯಲು ಅವಕಾಶವಿಲ್ಲದೆ ಇರುವಾಗ, ಓದಲು ಅವಕಾಶವಿರುತ್ತದೆಯೇ ಎಂದು ಆಲೋಚಿಸಿದೆ. ಎರಡನೆಯದಾಗಿ, ನೀವು</p>
<p>'ಇದೇ ಪ್ರಮದದಾಸ ಮಿತ್ರರಿಗೆ ಬರೆದ ಕೊನೆಯ ಪತ್ರ. ಆ ಯುಗದ ಎರಡು ಬಗೆಯ ಮನೋಭಾವವನ್ನು ಪ್ರತಿನಿಧಿಸುವ ಆ ಇಬ್ಬರು ವ್ಯಕ್ತಿಗಳ ನಡುವೆ ಇದ್ದ ಹಳೆಯ ಪ್ರೀತಿ ಮತ್ತು ಆಧ್ಯಾತ್ಮಿಕ ಸಂಬಂಧಗಳಿಗೆ ಈ ಪತ್ರ ಒಂದು ಧೀರ ಸವಾಲಾಗಿದೆ. ಸ್ವಾಮೀಜಿ ಇಲ್ಲಿ ತಮ್ಮ ಕ್ರಾಂತಿಕಾರಿಯಾದ ನಿಲುವನ್ನು ಪ್ರತಿಪಾದಿಸಿ, ಶ್ರೀಯುತ ಮಿತ್ರರಿಂದ ಸಮನ್ವಯಾತ್ಮಕ ಪ್ರಾಮಾಣಿಕ ಪ್ರೀತಿಯನ್ನೂ ಶಕ್ತಿಯನ್ನೂ ನಿರೀಕ್ಷಿಸಿದರು. *<span class="en"> C.w, Vol. VI, P. 392</span></p>

<!-- 349-5/0022-->
<p>ಹಿಂದೂಧರ್ಮದ ಬಿಳಿಯ ಬಣ್ಣದ ಧರ್ಮಬೋಧಕರ ಆಪ್ತ ಸ್ನೇಹಿತರೆಂದೂ, ನಿಮಗೆ ಸ್ಥಳೀಯ ಕ್ಷುದ್ರ ಕಪ್ಪು ಜನರು ಅಸಹ್ಯಕರವೆಂದೂ ಕೇಳಿದೆ. ಈ ವಿಚಾರವಾಗಿ ನನಗೂ ಸಲ ಸುಳಿವು ತೋರಿತು. ಮೂರನೆಯದಾಗಿ ನಾನು ಮೇಚ, ಶೂದ್ರ, ಏನನು ಬೇಕಾದರೂ ಯಾರ ಸಂಗಡ ಬೇಕಾದರೆ ಅವರೊಡನೆ - ಅದರಲ್ಲೂ ಬಹಿರಂಗದಲ್ಲಿ ಇಂಡಿಯಾದೇಶದಲ್ಲಿ ಮತ್ತು ಹೊರಗೆ ತಿನ್ನುತ್ತೇನೆ. ಅಷ್ಟೇ ಅಲ್ಲದೆ, ನನ್ನ ದೃಷ್ಟಿಯಲ್ಲಿ ಎಷ್ಟೋ ವಿಕೃತ ಭಾವನೆಗಳು ಪ್ರಚಲಿತವಾಗಿವೆ - ಒಬ್ಬ ಗುಣಾತೀತನಾದ ಆನಂದಮಯನಾದ ಬ್ರಹ್ಮನನ್ನು ನಾನು ಅರ್ಥಮಾಡಿಕೊಳ್ಳುತ್ತೇನೆ; ಕೆಲವು ವ್ಯಕ್ತಿಗಳಲ್ಲಿ ಆ ಬ್ರಹ್ಮದ ವಿಶೇಷ ಪ್ರಕಟನೆಯನ್ನು ಕಾಣುತ್ತೇನೆ. ಅಂತಹ ಕೆಲವರನ್ನು ದೇವರೆಂದು ಕರೆದರೆ ನಾನು ಅದನ್ನು ಒಪ್ಪಿಕೊಳ್ಳುತ್ತೇನೆ. ಇಲ್ಲದೆ ಇದ್ದರೆ, ಸೃಷ್ಟಿಕರ್ತನಿರುವನು ಮುಂತಾದ ಬುದ್ದಿವಂತಿಕೆಯ ಸಿದ್ದಾಂತ ನನಗೆ ಅಷ್ಟು ರುಚಿಸದು. - ನನ್ನ ಜೀವನದಲ್ಲಿ ಅಂತಹ ದೇವರನ್ನು ನೋಡಿರುವನು. ಆತನ ಆಜ್ಞೆಯನ್ನು ನೆರವೇರಿಸುವುದಕ್ಕೆ ನಾನು ಜೀವಿಸಿರುವೆನು. ಸ್ಮತಿ ಪುರಾಣಗಳಲ್ಲಿ ಅಲ್ಪಮತಿಗಳಿಂದ ರಚಿಸಿದವು. ಅವುಗಳಲ್ಲಿ ಬೇಕಾದಷ್ಟು ತಪ್ಪುಗಳಿವೆ, ಜಾತಿಕುಲದ ಹೆಮ್ಮೆ ಅಸೂಯೆ ಇವೆ. ಅವುಗಳಲ್ಲಿ ಹೃದಯವೈಶಾಲ್ಯ ಮತ್ತು ಪ್ರೀತಿಯನ್ನು ಬೋಧಿಸುವ ಕೆಲವು ಭಾಗಗಳು ಮಾತ್ರ ಸ್ವೀಕಾರಕ್ಕೆ ಯೋಗ್ಯ. ಉಳಿದವುಗಳನ್ನು ತಿರಸ್ಕರಿಸಬೇಕಾಗುವುದು. ಉಪನಿಷತ್ತು ಮತ್ತು ಗೀತೆ ಇವುಗಳು ಮಾತ್ರ ನಿಜವಾದ ಶಾಸ್ತ್ರಗಳು - ರಾಮ, ಕೃಷ್ಣ, ಬುದ್ದ, ಚೈತನ್ಯ, ನಾನಕ್, ಕಬೀರ್ ಮುಂತಾದವರು ನಿಜವಾದ ಅವತಾರಗಳು. ಏಕೆಂದರೆ ಅವರ ಹೃದಯ ಆಕಾಶದಷ್ಟು ವಿಶಾಲವಾಗಿತ್ತು. ಇವರೆಲ್ಲರಿಗಿಂತ ಹೆಚ್ಚು ಶ್ರೀರಾಮಕೃಷ್ಣರು. ರಾಮಾನುಜ ಮತ್ತು ಶಂಕರ ಮುಂತಾದವರು ಹೆಚ್ಚು ಹೃದಯ ಸಂಕುಚಿತರಾದ ಪಂಡಿತರಂತೆ ತೋರುವರು. ಆ ಪ್ರೇಮವೆಲ್ಲಿ, ಮತ್ತೊಬ್ಬರ ದುಃಖಕ್ಕೆ ಮರುಗುವ ಹೃದಯವೆಲ್ಲಿ? ಪಂಡಿತನ ನಿಸ್ವಾರ ವಿದ್ಯೆಯ ಅಲಂಕಾರ, ತಾವು ಒಬ್ಬರೇ ಮುಕ್ತಿಯನ್ನು ಗಳಿಸಬೇಕೆಂಬ ತವಕದ ಭಾವನೆ ! ಆದರೆ ಅದು ನಿಜವಾಗಿ ಸಾಧ್ಯವೇ? ಹಾಗೆ ಎಂದಾದರೂ ಇತ್ತೆ? ಅಥವಾ ಮುಂದೆ ಎಂದಾದರೂ ಇರುವುದೊ? 'ನಾನು' ಎಂಬುವ ಅಹಂಕಾರ ಉಳಿಯುವ ತನಕ ಏನನ್ನಾದರೂ ನಾವು ಸಾಧಿಸಬಹುದೆ?</p>
<p>ಇನ್ನೊಂದು ದೊಡ್ಡ ತಪ್ಪು ಏನೆಂದರೆ, ಜಾತಿ ಭಾವನೆಯೇ ಪರಸ್ಪರ ಭೇದಬುದ್ದಿಯನ್ನು ಕಲ್ಪಿಸುವುದಕ್ಕೆ ಮುಖ್ಯಕಾರಣ, ಮತ್ತು ಅದೇ ಮಾಯೆಯ ಮೂಲ - ಎಲ್ಲಾ ಜಾತಿಯೂ, ಅದು ಜನನದ ಮೇಲಿರಲಿ ಅಥವಾ ಯೋಗ್ಯತೆಯ ಮೇಲಿರಲಿ, ಬಂಧನ ಎಂಬ ನಿರ್ಧಾರವು ಕ್ರಮೇಣ ನನ್ನ ಮನಸ್ಸಿನಲ್ಲಿ ದೃಢವಾಗುತ್ತಿದೆ. ಕೆಲವು ಸ್ನೇಹಿತರು ಹೀಗೆಂದು ಬುದ್ಧಿವಾದ ಹೇಳುವರು: “ನಿಜ, ಅದೆಲ್ಲವನ್ನು ನಿನ್ನ ಮನಸ್ಸಿನಲ್ಲಿಟ್ಟುಕೊಂಡಿರು. ಆದರೆ, ಹೊರಗೆ ವ್ಯಾವಹಾರಿಕ ಪ್ರಪಂಚದಲ್ಲಿ, ಜಾತಿಯಂತಹ ಭೇದಗಳನ್ನು ಇಟ್ಟುಕೊಂಡಿರಲೇಬೇಕಾಗುವುದು.” ಅಂತರಾಳದಲ್ಲಿ ಐಕ್ಯತೆಯ ಭಾವ, ಹೊರಗೆ ಪೈಶಾಚಿಕ ನರಕಸದೃಶ ಅನ್ಯಾಯ ಮತ್ತು ಕೂರತನ, ಹೇ ದೀನರಿಗೆ ಸಾವನ್ನು ತರುವವರೆ ! ಆದರೆ ಪಂಚಮ ಏನಾದರೂ ಧನಿಕನಾದರೆ, ಓ! ಇವನೇ ಧರ್ಮೊದ್ದಾರಕ' !</p>

<!-- 349-5/0023-->
<p>ಇದೆಲ್ಲ ಆದಮೇಲೆ ನನ್ನ ವ್ಯಾಸಂಗದ ಮೂಲಕ ತಿಳಿಯುವುದೇನೆಂದರೆ, ಧಾರ್ಮಿಕ ನೀತಿನಿಯಮಗಳು ಶೂದ್ರರಿಗಲ್ಲ; ಅವನೇನಾದರೂ ಆಹಾರದ ವಿಷಯದಲ್ಲಿ, ಪರದೇಶಕ್ಕೆ ಪ್ರಯಾಣಮಾಡುವ ವಿಚಾರದಲ್ಲಿ, ಏನಾದರೂ ಔಚಿತ್ಯ ಅನೌಚಿತ್ಯಗಳನ್ನು ಅನುಸರಿಸಿದರೆ, ಅವೆಲ್ಲ ಅವನ ಭಾಗಕ್ಕೆ ನಿಷ್ಟ್ರಯೋಜನ, ವೃಥಾ ಪರಿಶ್ರಮವಷ್ಟೆ. ನಾನೊಬ್ಬ ಶೂದ್ರ, ನಾನೊಬ್ಬ ಮೈಚ. ಆದ್ದರಿಂದ ಆ ತಾಪತ್ರಯದ ತಂಟೆಯೇ ನನಗೆ ಇಲ್ಲ. ನನಗೆ ಮೈಚ್ಚರ ಆಹಾರವಾದರೇನು ? ಪರಯನ ಆಹಾರವಾದರೇನು ? ಪುರೋಹಿತರು ಬರೆದ ಪುಸ್ತಕಗಳಲ್ಲಿ ಮಾತ್ರ ಜಾತಿ ಎಂಬ ಹುಚ್ಚು ಭಾವನೆ ಸಿಕ್ಕುವುದು. ಈಶ್ವರಲಾಭವಾದವರು ಬರೆದ ಪುಸ್ತಕಗಳಲ್ಲಿ ಇಲ್ಲ. ಪುರೋಹಿತರು ತಮ್ಮ ಮುತ್ತಾತಂದಿರು ಸಂಪಾದಿಸಿದ ಮಹತ್ ಕೀರ್ತಿಯನ್ನು ಅನುಭವಿಸಲಿ. ನಾನಾದರೋ ದೇವರ ವಾಣಿಯನ್ನು ಅನುಸರಿಸುವೆನು, ಏಕೆಂದರೆ ನನ್ನ ಶುಭ ಅಲ್ಲಿರುವುದು.</p>
<p>ನನಗೆ ತೋರಿದ ಮತ್ತೊಂದು ಸತ್ಯವೇನೆಂದರೆ, ಪರೋಪಕಾರವೊಂದೇ ಧರ್ಮ. ಉಳಿದ ಬಾಹ್ಯಸಂಸ್ಕಾರ ವಿಧಿಗಳೆಲ್ಲ ಹುಚ್ಚುತನ - ತನ್ನ ಸ್ವಂತ ಮೋಕ್ಷಕ್ಕೋಸುಗವಾಗಿ ಆಶಿಸುವುದು ಕೂಡ ತಪ್ಪು. ಪರರಿಗೆ ತನ್ನ ಸರ್ವಸ್ವವನ್ನು ಯಾರು ತ್ಯಾಗಮಾಡುವನೊ ಅವನಿಗೆ ಮಾತ್ರ ಮುಕ್ತಿ. ಅದಲ್ಲದೆ ಯಾರು ಹಗಲು ರಾತ್ರಿ ನನ್ನ ಮೋಕ್ಷ' “ನನ್ನ ಮೋಕ್ಷ” ಎಂಬ ಪಲ್ಲವಿಯನ್ನು ಹಾಡಿ ತಮ್ಮ ಬುದ್ದಿವಂತಿಕೆಯನ್ನು ವ್ಯಯಮಾಡುತ್ತಿರುವರೋ ಅವರು ಇಂದಿನ ಮತ್ತು ಮುಂದಿನ ಆತ್ಮಹಿತವನ್ನು ನೀಗಿಕೊಂಡು ಅಲೆದಾಡುವರು. ಇದನ್ನು ನಾನು ಹಲವು ಬಾರಿ ನನ್ನ ಕಣ್ಣುಗಳಿಂದಲೇ ನೋಡಿರುವೆನು. ಈ ಹಲವು ಬಗೆಯ ವಿಷಯಗಳ ಮೇಲೆಲ್ಲ ಆಲೋಚಿಸುತ್ತ ನಿಮಗೆ ಕಾಗದ ಬರೆಯುವುದಕ್ಕೆ ನನಗೆ ಮನಸ್ಸಿರಲಿಲ್ಲ. ಈ ಸಹಿಸಲಾರದ ಭಿನ್ನಾಭಿಪ್ರಾಯಗಳಿದ್ದರೂ ಕೂಡ, ನಿಮಗೆ ನನ್ನ ಮೇಲಿರುವ ವಿಶ್ವಾಸವು ಕಡಮೆಯಾಗದೆ ಇದ್ದರೆ, ನಿಜವಾಗಿ ನನಗೆ ಸಂತೋಷದಾಯಕವಾದ ಸುದ್ದಿಯೇ ಸರಿ.</p>
<p>ನಿಮ್ಮ</p>
<p>ವಿವೇಕಾನಂದ</p>
<p>೩೩.೫ *</p>
<p>ಆಲೋರ ೧ನೇ ಜೂನ್, ೧೮೯೭</p>
<p>ಪ್ರಿಯ ಶ್ರೀಯುತ -</p>
<p>ವೇದಗಳು ಎಂಬುದಕ್ಕೆ ಸಂಹಿತೆಗಳು ಎಂಬ ಅರ್ಥವಿದ್ದಲ್ಲಿ ನೀವು ವೇದಗಳ ವಿಷಯವಾಗಿ ತೋರಿರುವ ಆಕ್ಷೇಪಣೆ ಸಮಂಜಸವಾಗುತ್ತದೆ. ಭರತಖಂಡದಲ್ಲಿ ಅಂಗೀಕೃತವಾದ ಸಾರ್ವತ್ರಿಕ ಅಭಿಪ್ರಾಯದಂತೆ ವೇದಗಳು ಎಂಬ ಪದ ಸಂಹಿತೆ,</p>
<p>*<span class="en"> C.W, Vol. V, P 130</span></p>

<!-- 349-5/0024-->
<p>ಬ್ರಾಹ್ಮಣ ಮತ್ತು ಉಪನಿಷತ್ತು ಈ ಮೂರು ಭಾಗಗಳನ್ನೂ ಒಳಗೊಂಡಿದೆ. ಇವುಗಳಲ್ಲಿ ಕ್ರಿಯಾವಿಧಿಗಳಿಂದ ಕೂಡಿದ ಮೊದಲನೆಯ ಎರಡು ಭಾಗಗಳು ಈಗ ಬಹುಮಟ್ಟಿಗೆ ರೂಢಿಯಲ್ಲಿಲ್ಲ. ಉಪನಿಷತ್ತುಗಳು ಮಾತ್ರ ನಮ್ಮ ಎಲ್ಲಾ ತತ್ತ್ವಶಾಸ್ತ್ರಜ್ಞರಿಂದಲೂ ಎಲ್ಲ ಪಂಥಗಳ ಆಚಾರ್ಯರಿಂದಲೂ ಸ್ವೀಕೃತವಾಗಿವೆ.</p>
<p>ಕೇವಲ ಸಂಹಿತೆಗಳೇ ವೇದಗಳು ಎಂಬ ಭಾವನೆ ತೀರ ಇತ್ತೀಚಿನದು, ಸ್ವಾಮಿ ದಯಾನಂದರು ಇದನ್ನು ಆರಂಭಿಸಿದರು. ಪೂರ್ವಾಚಾರ ಪದ್ದತಿಯ ಜನರಮೇಲೆ ಈ ಅಭಿಪ್ರಾಯ ಏನೊಂದೂ ಪ್ರಭಾವವನ್ನೂ ಉಂಟುಮಾಡಿಲ್ಲ.</p>
<p>ಈ ಅಭಿಪ್ರಾಯಕ್ಕೆ ಕಾರಣವೇನೆಂದರೆ, ದಯಾನಂದರು ಈ ಸಂಹಿತೆಗಳಿಗೆ ಒಂದು ಹೊಸ ವ್ಯಾಖ್ಯಾನವನ್ನು ಆಧಾರವಾಗಿಟ್ಟುಕೊಂಡು ಸಮಂಜಸವಾದ ಒಂದು ಪೂರ್ಣ ಸಿದ್ದಾಂತವನ್ನು ಕಂಡುಹಿಡಿಯುವೆನೆಂದು ಭಾವಿಸಿದರು. ಆದರೆ ಇದರಿಂದ ತೊಂದರೆಗಳೇನೂ ಕಡಮೆಯಾಗದೆ ಹಾಗೆಯೆ ಉಳಿದವು. ಕೇವಲ ಅವು ಈಗ ಬ್ರಾಹ್ಮಣಗಳನ್ನು ಅವಲಂಬಿಸಿದುವು. ಈ ವ್ಯಾಖ್ಯಾನಗಳಿಗೆ ಮತ್ತು ಪ್ರಕ್ಷಿಪ್ತ ಭಾಗಗಳಿಗೆ ಸಂಬಂಧಿಸಿದಂತೆ ಸಿದ್ದಾಂತಗಳೆಷ್ಟೇ ಇದ್ದರೂ ಅಧಿಕಪಾಲು ಇನ್ನೂ ಹಾಗೇ ಉಳಿದಿವೆ.</p>
<p>ಈಗ ಸಂಹಿತೆಯ ಆಧಾರದ ಮೇಲೆ ಒಂದು ಸಮಂಜಸವಾದ ಧರ್ಮವನ್ನು ಸ್ಥಾಪಿಸುವುದು ಸಾಧ್ಯವಾದರೆ, ಅದಕ್ಕಿಂತ ಉಪನಿಷತ್ತಿನ ಆಧಾರದ ಮೇಲೆ ಒಂದು ಅತ್ಯಂತ ಸ್ಥಿರವಾದ ಸಾಮರಸ್ಯಪೂರ್ಣವಾದ ಧರ್ಮವನ್ನು ಸ್ಥಾಪಿಸಬಹುದು ಎಂಬುದು ಸಾವಿರ ಪಾಲು ಖಂಡಿತ. ಅದೂ ಅಲ್ಲದೆ ಹೀಗೆ ಮಾಡುವುದರಿಂದ ಆಗಲೇ ರಾಷ್ಟ್ರೀಯ ಅಭಿಪ್ರಾಯಕ್ಕೆ ವಿರೋಧವಾಗಿ ಹೋಗಬೇಕಾಗಿಲ್ಲ. ಇಲ್ಲಿ ಹಿಂದಿನ ಎಲ್ಲಾ ಆಚಾರ್ಯರೂ ನಿಮ್ಮ ಪಕ್ಷ ವಹಿಸುವರು. ನಿಮ್ಮ ನವೀನ ಪ್ರಗತಿಗೆ ವಿಸ್ತಾರವಾದ ಕ್ಷೇತ್ರ ದೊರಕುವುದು.</p>
<p>ಗೀತೆ ಆಗಲೇ ಹಿಂದೂಧರ್ಮದ ಪ್ರಮಾಣ ಗ್ರಂಥವಾಗಿದೆ ಎಂಬುದರಲ್ಲಿ ಸಂದೇಹವೇನೂ ಇಲ್ಲ. ಅದಕ್ಕೆ ಹಾಗೆ ಆಗುವುದಕ್ಕೆ ಸಂಪೂರ್ಣ ಅರ್ಹತೆ ಇದೆ. ಆದರೆ ಕೃಷ್ಣನ ವ್ಯಕ್ತಿತ್ವ ಎಷ್ಟರಮಟ್ಟಿಗೆ ಅಸ್ಪಷ್ಟವಾಗಿದೆ ಎಂದರೆ ಅವನ ಜೀವನದಿಂದ ಯಾವೊಂದು ಸ್ಫೂರ್ತಿದಾಯಕವಾದ ಭಾವನೆಯನ್ನು ಪಡೆಯುವುದೂ ಅಸಾಧ್ಯ. ಅದೂ ಅಲ್ಲದೆ, ಆಧುನಿಕ ಯುಗಕ್ಕೆ ಹೊಸ ಜೀವನ, ಹೊಸ ಆಲೋಚನಾ ಪದ್ಧತಿ ಆವಶ್ಯಕ. ನಿಮಗೆ ಆ ಹಾದಿಯಲ್ಲಿ ಆಲೋಚಿಸಲು ನಾನು ಬರೆದಿರುವುದು ಸಹಾಯವಾಗಬಹುದು ಎಂದು ಭಾವಿಸಿದ್ದೇನೆ.</p>
<p>ಆಶೀರ್ವಾದಗಳೊಡನೆ ನಿಮ್ಮ</p>
<p>ವಿವೇಕಾನಂದ</p>

<!-- 349-5/0025-->
<p>೩೩೬. ಸ್ವಾಮಿ ಶುದ್ಧಾನಂದರಿಗೆ * . (ಸಂಸ್ಕೃತದಿಂದ ಭಾಷಾಂತರ)</p>
<p>ಆಲೋರ</p>
<p>೧ನೇ ಜೂನ್, ೧೮೯೭ ಪ್ರಿಯ ಶುದ್ಧಾನಂದ, - ನಿನ್ನ ಪತ್ರದಿಂದ ನೀವೆಲ್ಲಾ ಅಲ್ಲಿ ಚೆನ್ನಾಗಿರುವಿರೆಂಬುದನ್ನೂ ಮತ್ತು ಅಲ್ಲಿಯ ವಿಷಯಗಳನ್ನು ಸವಿಸ್ತಾರವಾಗಿ ಬರೆದಿರುವುದನ್ನೂ ಓದಿ ತುಂಬಾ ಸಂತೋಷವಾಯಿತು. ನಾನೂ ಕೂಡ ತಕ್ಕಮಟ್ಟಿಗೆ ಆರೋಗ್ಯವಾಗಿಯೇ ಇದ್ದೇನೆ. ಉಳಿದುದೆಲ್ಲಾ ಡಾಕ್ಟರ್ ಶಶಿಭೂಷಣರಿಂದ ನಿನಗೆ ತಿಳಿಯುತ್ತದೆ. ಸದ್ಯಕ್ಕೆ ಬ್ರಹ್ಮಾನಂದರಿಂದ ಪರಿಷ್ಕೃತವಾದ ವಿಧಾನದಲ್ಲಿಯೇ ಶಿಕ್ಷಣವನ್ನು ಮುಂದುವರಿಸಿ, ಮುಂದೆ ಇನ್ನೇನಾದರೂ ಬದಲಾವಣೆಗಳು ಆವಶ್ಯಕವಾಗಿದ್ದಲ್ಲಿ ಅವುಗಳನ್ನೂ ಮಾಡೋಣ. ಆದರೆ ಎಲ್ಲರ ಒಪ್ಪಿಗೆಯನ್ನೂ ಪಡೆದು ಇದನ್ನು ಮಾಡಬೇಕೆಂಬುದನ್ನು ನಾವು ಎಂದಿಗೂ ಮರೆಯಬಾರದು. * ನಾನು ಈಗ ಆಿ ರಕ್ಕೆ ಕೊಂಚ ಉತ್ತರದಲ್ಲಿ ಒಬ್ಬ ವರ್ತಕನಿಗೆ ಸೇರಿರುವ ತೋಟದಲ್ಲಿದ್ದೇನೆ. ನನ್ನ ಮುಂದೆ ಹಿಮಾಲಯದ ಹಿಮಾವೃತ ಶಿಖರಗಳು ಸೂರ್ಯನ ಬೆಳಕಿನಲ್ಲಿ ಥಳಥಳಿಸುತ್ತಾ ಒಂದು ಬೆಳ್ಳಿಯ ಗಟ್ಟಿಯಂತೆ ಕಾಣುತ್ತಿವೆ. ಇದೊಂದು ಹೃದಯಂಗಮವಾದ ದೃಶ್ಯ, ಶುದ್ಧವಾದ ಹವೆ, ಕ್ರಮಬದ್ದವಾದ ಆಹಾರ ವ್ಯವಸ್ಥೆ, ಹೇರಳವಾಗಿ ವ್ಯಾಯಾಮ ಇವುಗಳಿಂದ ನಾನು ದೃಢಕಾಯನಾಗಿ ಆರೋಗ್ಯದಿಂದಿದ್ದೇನೆ. ಆದರೆ ಯೋಗಾನಂದನು ಅಸ್ವಸ್ಥನಾಗಿದ್ದಾನೆಂದು ಕೇಳಿದೆ. ನಾನು ಅವನನ್ನು ಇಲ್ಲಿಗೆ ಬರಲು ಆಹ್ವಾನಿಸುತ್ತಿದ್ದೇನೆ. ಆದರೆ ಅವನು ಈ ಪರ್ವತ ಪ್ರದೇಶದ ಗಾಳಿ ಮತ್ತು ನೀರಿಗೆ ಹೆದರುತ್ತಾನೆ. ನಾನು ಈ ದಿನ ಅವನಿಗೆ ನೀನು ಕೆಲವು ದಿನಗಳು ಈ ತೋಟದಲ್ಲಿರು, ನಿನ್ನ ಖಾಯಿಲೆ ಕೊಂಚವೂ ಉತ್ತಮವಾಗದಿದ್ದಲ್ಲಿ ನೀನು ಕಲ್ಕತ್ತೆಗೆ ಹಿಂತಿರುಗಬಹುದು'' ಎಂದು ಬರೆದೆ. ಅವನಿಷ್ಟ ಬಂದ ಹಾಗೆ ಮಾಡಲಿ.</p>
<p>- ಆಿ ರದಲ್ಲಿ ಪ್ರತಿ ಸಂಜೆ ಅಚ್ಯುತಾನಂದ ಜನರನ್ನು ಒಟ್ಟಿಗೆ ಸೇರಿಸಿ ಗೀತೆ ಮತ್ತು ಇತರ ಶಾಸ್ತ್ರಗಳನ್ನು ಅವರಿಗೆ ಓದುತ್ತಾನೆ. ಹಲವುಮಂದಿ ನಗರವಾಸಿಗಳು ಮತ್ತು ಕಂಟೋನ್ಮಂಟಿನಿಂದ ಸೈನಿಕರು ಅಲ್ಲಿಗೆ ಪ್ರತಿನಿತ್ಯವೂ ಬರುತ್ತಾರೆ. ಅವನು ಎಲ್ಲರ ಮೆಚ್ಚಿಗೆಯನ್ನೂ ಪಡೆದಿದ್ದಾನೆಂದು ಕೇಳಿದೆ.</p>
<p>“ಯಾವಾನರ್ಥ ಉದಪಾನೇ ಸರ್ವತಃ ಸಂಪ್ಪೆತೋದಕೇರಿ ತಾವಾನ್ಸರ್ವೇಷು ವೇದೇಷು ಬ್ರಾಹ್ಮಣಸ್ಯ ವಿಜಾನತಃ |'' - ಈ ಶ್ಲೋಕಕ್ಕೆ ಬಂಗಾಳಿಯಲ್ಲಿ, ನೀನು ಕೊಟ್ಟಿರುವ ಅರ್ಥವಿವರಣೆ ನನಗೆ ಅಷ್ಟು ಸಮಂಜಸವಾಗಿ ಕಾಣಲಿಲ್ಲ.</p>
<p>*<span class="en"> C.W, Vol. VI, P 396</span></p>

<!-- 349-5/0026-->
<p>ಅದರೆ ಅರ್ಥವಿವರಣೆ ಹೀಗಿದೆ: 'ನೀರು ಪ್ರವಾಹದಂತೆ ಹರಿಯುತ್ತಿರುವಾಗ ಕುಡಿಯುವ ನೀರು ಏಕೆ ಬೇಕು?” ಒಂದು ಪ್ರದೇಶ ಸಂಪೂರ್ಣ ನೀರಿನಿಂದ ಆವೃತವಾಗಿದ್ದಾಗ ಅದನ್ನು ಕುಡಿಯುವುದು ನಿಷ್ಟ್ರಯೋಜನ. ಕೆಲವು ವಾಯುಮಾರ್ಗಗಳಿಂದ ಅಥವಾ ಯಾವುದಾದರೂ ಇತರ ಗಾಢವಾದ ಮಾರ್ಗ ಗಳಿಂದ ಜನರ ಬಾಯಾರಿಕೆ ಉಪಶಮನವಾಗುವುದು ಎಂದು ಪ್ರಕೃತಿಯ ನಿಯಮವೇ ಇದೆ. ಕೇವಲ ಆಗಮಾತ್ರ ಈ ನವೀನ ಅರ್ಥವಿವರಣೆ ಸಮ್ಮತವಾಗುವುದು, ಇಲ್ಲದಿದ್ದರೆ ಇಲ್ಲ.</p>
<p>ನೀನು ಯಾವಾಗಲೂ ಶಂಕರಾಚಾರ್ಯರನ್ನೇ ಅನುಸರಿಸಬೇಕು ಅಥವಾ ನೀನು ಅದನ್ನು ಈ ರೀತಿ ವಿವರಿಸಬಹುದು: ಇಡೀ ಪ್ರಾಂತ್ಯವೆಲ್ಲಾ ನೀರಿನ ಪ್ರವಾಹದಿಂದ ತುಂಬಿದಾಗ ನೀರಡಿಕೆಯಾದವರಿಗೆ ಚಿಕ್ಕ ಹಳ್ಳಗಳೂ ಕೂಡ ಬಹಳ ಉಪಯೋಗಕಾರಿ, (ಎಂದರೆ ಕೊಂಚ ನೀರೇ ಅವನ ಬಾಯಾರಿಕೆಯನ್ನು ಇಂಗಿಸುವುದು ಮತ್ತು ಅವನು “ನೀರು ವಿಸ್ತಾರವಾಗಿ ಹರಡಿದ್ದರೆ ಇರಲಿ; ಕೊಂಚ ನೀರು ಕೂಡ ನನ್ನ ಉದ್ದೇಶವನ್ನು ತೃಪ್ತಿಗೊಳಿಸುವುದು ) ಎನ್ನುತ್ತಾನೆ. ಹಾಗೆಯೆ ಒಬ್ಬ ವಿದ್ಯಾವಂತನಾದ ಬ್ರಾಹ್ಮಣನಿಗೂ ಎಲ್ಲಾ ವೇದಗಳಿಂದ ಇಷ್ಟೇ ಪ್ರಯೋಜನ, ಪ್ರಾಂತ್ಯ ಯಾವಾಗ ಪ್ರವಾಹದಿಂದ ತುಂಬಿರುವುದೋ ಆಗ ನೀರನ್ನು ಕುಡಿಯುವುದರಲ್ಲಿ ಮಾತ್ರ ನಮ್ಮ ಆಸಕ್ತಿಯೇ ಹೊರತು ಮತ್ತಾವುದರಲ್ಲೂ ಇಲ್ಲ. ಹಾಗೆಯೇ ವೇದಗಳಲ್ಲೆಲ್ಲಾ ಜ್ಞಾನೋದಯವಾಗುವುದು ಮಾತ್ರ ನಮಗೆ ಸಂಬಂಧಪಟ್ಟ ವಿಷಯ.</p>
<p>ಮತ್ತೊಂದು ಅರ್ಥವಿವರಣೆ ಇದೆ. ಗ್ರಂಥಕರ್ತ ಯಾವ ಅರ್ಥವನ್ನು ತಿಳಿಯಪಡಿಸಬೇಕೆಂದು ಇಚ್ಛಿಸುವನೋ ಅದನ್ನು ಇದು ಬಹುಮಟ್ಟಿಗೆ ಹೋಲುವುದು. ಒಂದು ಪ್ರಾಂತ್ಯ ಪ್ರವಾಹದಿಂದ ಕೊಚ್ಚಿಹೋಗುತ್ತಿದ್ದರೂ, ಯಾವ ನೀರು ಕುಡಿಯಲು ಯೋಗ್ಯವಾಗಿದೆಯೋ ಮತ್ತು ಆರೋಗ್ಯಕರವಾಗಿದೆಯೋ, ಅದನ್ನು ಮಾತ್ರ ಜನರು ಹುಡುಕಿಕೊಂಡು ಹೋಗುವರೇ ಹೊರತು, ಮತ್ತಾವ ಬಗೆಯದನ್ನೂ ಹುಡುಕಿಕೊಂಡು ಹೋಗುವುದಿಲ್ಲ. ಪ್ರಾಂತ್ಯವೆಲಾ ನೀರಿನ ಪ್ರವಾಹದಿಂದ ತುಂಬಿದ ರೂ, ಅದು ಹರಿಯುವ ಮಣ್ಣಿನ ಲಕ್ಷಣಕ್ಕನುಗುಣವಾಗಿ ಅದರ ಗುಣ ಮತ್ತು ಲಕ್ಷಣದಲ್ಲಿ ವ್ಯತ್ಯಾಸವಿರುವ ಅನೇಕ ಬಗೆಯ ನೀರು ಇರುತ್ತದೆ. ಅದರಂತೆಯೇ ಪ್ರಾಪಂಚಿಕ ತೃಷೆಯನ್ನು ಇಂಗಿಸುವುದಕ್ಕಾಗಿ, ಒಬ್ಬ ನಿಪುಣನಾದ ಬ್ರಾಹ್ಮಣನೂ ಕೂಡ, ಜ್ಞಾನದ ವಿವಿಧ ಪಥಗಳ ಪ್ರವಾಹದಿಂದ ತುಂಬಿ ಹರಿಯುತ್ತಿರುವ, ಆ ವೇದಗಳೆಂಬ ಶಬ್ದಸಾಗರದಿಂದ, ಯಾವುದು ಮುಕಿಗೆ ಒಯುತ್ತದೆಯೋ ಅಂತಹ ಸಾಮರ್ಥ ವುಳ್ಳದ್ದನ್ನು ಮಾತ್ರ ಆರಿಸಿಕೊಳ್ಳುವನು. ಕೇವಲ ಬ್ರಹ್ಮಜ್ಞಾನ ಮಾತ್ರ ಇದನ್ನು ಮಾಡಬಲ್ಲದು. ಆಶೀರ್ವಾದಗಳು ಮತ್ತು ಶುಭಾಶಯಗಳೊಡನೆ ನಿನ್ನ</p>
<p>ವಿವೇಕಾನಂದ</p>

<!-- 349-5/0027-->
<p>೩೩೭. ಮೇರಿ ಹಾಲ್ಬಾಯಿಸ್ಟರ್‌ ಅವರಿಗೆ *</p>
<p>ಆಿರ</p>
<p>೨ನೇ ಜೂನ್, ೧೮೯೭ ಪ್ರಿಯ ಮೇರಿ,</p>
<p>ನಾನು ನಿನಗೆ ಮಾತುಕೊಟ್ಟಂತೆ ದೊಡ್ಡದೊಂದು ಪತ್ರವನ್ನು ಬರೆಯಬೇಕೆಂದು ಪ್ರಾರಂಭಿಸಿರುವೆನು. ಅದು ಫಲಕಾರಿಯಾಗುವುದೆಂದು ಹಾರೈಸುವೆನು. ಅದೇನಾದರೂ ಸಫಲವಾಗದೇ ಇದ್ದರೆ ಅದಕ್ಕೆ ನಿನ್ನ ಕರ್ಮವೇ ಕಾರಣವಾಗಬೇಕು. ನೀನು ಈಗ ಚೆನ್ನಾಗಿ ಆರೋಗ್ಯವಾಗಿರುವೆ ಎಂದು ಭಾವಿಸುವೆ. ನನ್ನ ಆರೋಗ್ಯ ಬಹಳ ಕೆಟ್ಟುಹೋಗಿತ್ತು. ಈಗ ಸ್ವಲ್ಪ ಗುಣಮುಖವಾಗುತ್ತಾ ಬರುತ್ತಿದೆ. ಬೇಗ ಚೆನ್ನಾಗಿ ಚೇತರಿಸಿಕೊಳ್ಳುವೆ ಎಂದು ನಂಬುವೆನು.</p>
<p>ಲಂಡನ್ನಿನಲ್ಲಿ ಕೆಲಸ ಹೇಗೆ ನಡೆಯುತ್ತಿದೆ? ಎಲ್ಲಾ ವಿಚ್ಛಿದ್ರವಾಗುತ್ತಿದೆ ಎಂದು ನಾನು ಶಂಕಿಸುತ್ತೇನೆ. ನೀನು ಯಾವಾಗಲಾದರೂ ಲಂಡನ್ನಿಗೆ ಹೋಗುವೆಯಾ ? ರಿಗೆ ಈಗ ಒಂದು ಹೊಸ ಮಗು ಆಗಿದೆಯೆ?</p>
<p>ಇಂಡಿಯಾ ದೇಶದ ಬಯಲುಪ್ರದೇಶ ಈಗ ಧಗಧಗಿಸುತ್ತಿದೆ. ನನಗೆ ಅದನ್ನು ಸಹಿಸಲು ಸಾಧ್ಯವಿಲ್ಲ. ಆದಕಾರಣವೇ ನಾನು ಈಗ ಈ ಪರ್ವತ ಪ್ರಾಂತ್ಯದಲ್ಲಿರುವೆನು. ಇಲ್ಲಿ ಬಯಲಿಗಿಂತ ಸ್ವಲ್ಪ ಉತ್ತಮ. * ಆಲೋರದ ಒಬ್ಬ ವರ್ತಕನಿಗೆ ಸೇರಿದ ಒಂದು ಸುಂದರ ತೋಟದಲ್ಲಿ ನಾನಿರುವೆ. ಈ ತೋಟದ ಆವರಣದೊಳಗೆ ಬೇಕಾದಷ್ಟು ಗುಡ್ಡ ಮತ್ತು ಕಾಡುಗಳು ಇವೆ. ಮೊನ್ನೆ ರಾತ್ರಿ ಒಂದು ಚಿರತೆ ಬಂದು ಮಂದೆಯಲ್ಲಿದ್ದ ಒಂದು ಕುರಿಯನ್ನು ಹೊತ್ತುಕೊಂಡು ಹೋಯಿತು. ಆಳುಗಳು ಬೇಕಾದಷ್ಟು ಗಲಾಟೆ ಮಾಡಿದರು. ಮಂದೆ ಕಾಯುವುದಕ್ಕೆ ಸಾಕಿರುವ ದೊಡ್ಡ ಟಿಬೆಟ್ ನಾಯಿಗಳು ಬೇಕಾದಷ್ಟು ಬಗುಳಿದವು. ನಾನು ಇಲ್ಲಿಗೆ ಬಂದಾಗಿನಿಂದ ರಾತ್ರಿಯೆಲ್ಲಾ ಈ ನಾಯಿಗಳನ್ನು ಸ್ವಲ್ಪ ದೂರದಲ್ಲಿ ಕಟ್ಟಿಹಾಕಿರುವರು. ತಮ್ಮ ಬಗುಳುವಿಕೆಯಿಂದ ನನ್ನ ನಿದ್ರೆ ಕೆಡಿಸದೆ ಇರಲಿ ಎಂದು. ಹೀಗಾಗಿ ಚಿರತೆಗೆ ಒಂದು ಒಳ್ಳೆಯ ಅವಕಾಶ ಸಿಕ್ಕಿತು. ಬಹುಶಃ ಹಲವು ವಾರಗಳಾದ ಮೇಲೆ ಅದಕ್ಕೆ ಹೊಟ್ಟೆ ತುಂಬಾ ಊಟ ಸಿಕ್ಕಿರಬೇಕು. ಅದಕ್ಕೆ ತುಂಬಾ ಒಳ್ಳೆಯದಾಗಲಿ ! | ಆ ನಿನಗೆ ಮಿಸ್ ಮುಲ್ಲರ್ ಜ್ಞಾಪಕವಿದೆಯೇ? ಕೆಲವು ದಿನಗಳ ಮಟ್ಟಿಗೆ ಅವಳು ಇಲ್ಲಿಗೆ ಬಂದಿರುವಳು. ಚಿರತೆಯ ಪ್ರಸಂಗವನ್ನು ಕೇಳಿ ಆದಮೇಲಂತೂ ಅವಳು ಅಂಜಿಹೋದಳು. ಲಂಡನ್ನಿನಲ್ಲಿ ಹದಮಾಡಿದ ಚರ್ಮಕ್ಕೆ ಬಹಳ ಗಿರಾಕಿ ಇದೆ ಎಂದು ಕಾಣುವುದು. ಆದ್ದರಿಂದಲೇ ಇಲ್ಲಿ ಹುಲಿ ಚಿರತೆಗಳು ಬಲಿಯಾಗುತ್ತಿರುವುವು.</p>
<p>ನಾನು ನಿನಗೆ ಕಾಗದ ಬರೆಯುತ್ತಿರುವಾಗ ನನ್ನ ಮುಂದೆ ದೊಡ್ಡ ದೊಡ್ಡ</p>
<p>*<span class="en"> C.W, Vol. VIII, P. 403</span></p>

<!-- 349-5/0028-->
<p>ಹಿಮಾಲಯ ಶಿಖರಗಳು ಸೂರ್ಯನ ಕಾಂತಿಯನ್ನು ಪ್ರತಿಬಿಂಬಿಸುತ್ತ ನಿಂತಿವೆ. ಕಾಗೆ ಹಾರಾಟದ ದೂರದಲ್ಲಿ ಅವು ಬಹುಶಃ ಇಪ್ಪತ್ತು ಮೈಲಿಗಳಿರಬಹುದು ಅಷ್ಟೆ. ಆದರೆ ಸುತ್ತುಬಳಸಿನ ದಾರಿಯಲ್ಲಿ ನಲವತ್ತು ಮೈಲಿಗಳಾಗುವುವು.</p>
<p>ಕೌಂಟಸ್ಟ್ ಪೇಪರಿನಲ್ಲಿ ನಿನ್ನ ಭಾಷಾಂತರಗಳನ್ನು ಚೆನ್ನಾಗಿ ಸ್ವೀಕರಿಸಿರುವರು ಎಂದು ಭಾವಿಸುತ್ತೇನೆ. ಈ ಜ್ಯೂಬಿಲಿ ಸಮಯದಲ್ಲಿ ನನಗೆ ಕೆಲವು ಮಹಾರಾಜರ ಜೊತೆಯಲ್ಲಿ ಇಂಗ್ಲೆಂಡಿಗೆ ಬರುವ ಅವಕಾಶ ಒದಗಿತ್ತು ಮತ್ತು ನನಗೆ ಮನಸ್ಪೂ ಇತ್ತು. ಆದರೆ ನನ್ನ ವೈದ್ಯರು ಇಷ್ಟು ಬೇಗ ಕಾರ್ಯೋನ್ಮುಖರಾಗುವುದು ಬೇಡ ಎಂದರು. ಯೂರೋಪಿಗೆ ಹೋಗುವುದು ಎಂದರೆ ಕೆಲಸ, ಅಲ್ಲವೆ? ಕೆಲಸವಿಲ್ಲದಿದ್ದರೆ ಊಟವೂ ಇಲ್ಲ.</p>
<p>ಇಲ್ಲಿ ಕಾವಿಬಟ್ಟೆಯೊಂದಿದ್ದರೆ ಸಾಕು, ತಿನ್ನಲು ಬೇಕಾದಷ್ಟು ಆಹಾರ ದೊರಕುವುದು. ಏನಾದರೂ ಆಗಲಿ, ನನಗೆ ತುಂಬಾ ಆವಶ್ಯಕವಾದ ವಿಶ್ರಾಂತಿಯನ್ನು ಪಡೆಯುತ್ತಿರುವೆನು. ಇದರಿಂದ ನನಗೆ ಮೇಲಾಗುವುದು ಎಂದು ಊಹಿಸುತ್ತೇನೆ.</p>
<p>ನೀನು ನಿನ್ನ ಕೆಲಸಕಾರ್ಯಗಳಲ್ಲಿ ಹೇಗೆ ಮುಂದುವರಿಯುತ್ತಿರುವೆ? ಸುಖದಿಂದಲೇ? ದುಃಖದಿಂದಲೇ? ಹಲವು ವರ್ಷಗಳು ಒಳ್ಳೆಯ ವಿಶ್ರಾಂತಿ, ಏನೂ ಕೆಲಸವಿರಕೂಡದು - ಇದನ್ನು ನೀನು ಆಶಿಸುವುದಿಲ್ಲವೇ? ನಿದ್ರಿಸುವುದು, ಊಟಮಾಡುವುದು, ಅಂಗಸಾಧನೆ. ಅಂಗಸಾಧನೆ, ಊಟಮಾಡುವುದು, ನಿದ್ರಿಸುವುದು, ನಾನು ಈ ಕೆಲಸವನ್ನೇ ಇನ್ನೂ ಕೆಲವು ತಿಂಗಳ ಕಾಲ ಮಾಡುತ್ತಿರುತ್ತೇನೆ. ಮಿಸ್ಟರ್ ಗುಡ್ವಿನ್ ನನ್ನೊಡನೆ ಇರುವನು. ನೀನು ಅವನನ್ನು ಭಾರತೀಯರ ಉಡುಪಿನಲ್ಲಿ ನೋಡಬೇಕಾಗಿತ್ತು, ನಾನು ಬೇಗ ಅವನ ತಲೆಯನ್ನು ಬೋಳಿಸಿ ಅವನನ್ನು ಪಕ್ಕಾ ಸಂನ್ಯಾಸಿಯನ್ನಾಗಿ ಮಾಡಿಬಿಡುವೆನು.</p>
<p>- ನೀನು ಈಗಲೂ ಕೆಲವು ಯೋಗಾಸನಗಳನ್ನು ಅಭ್ಯಾಸ ಮಾಡುತ್ತಿರುವೆಯಾ ? ಅದರಿಂದ ಏನಾದರೂ ಅನುಕೂಲವಾಗುತ್ತಿದೆಯೆ? ಮಿಸ್ಟರ್ ಮಾರ್ಟಿನ್ ಕಾಲವಾದನೆಂದು ಕೇಳಿದೆ. ಶ್ರೀಮತಿ ಮಾರ್ಟಿನ್ ಹೇಗಿರುವಳು? ನೀನು ಯಾವಾಗಲಾದರೊಮ್ಮೆ ಅವಳನ್ನು ನೋಡುವೆಯಾ?</p>
<p>ನಿನಗೆ ಮಿಸ್ ನೋಬಲ್ ಗೊತ್ತೆ? ನೀನು ಯಾವಾಗಲಾದರೂ ಅವಳನ್ನು ನೋಡುವೆಯಾ? ಇಲ್ಲಿಗೆ ನಾನು ಬರೆಯುತ್ತಿರುವ ಕಾಗದ ಕೊನೆಗಾಣುತ್ತಿದೆ, ದೊಡ್ಡದೊಂದು ಧೂಳಿನ ಗಾಳಿ ನನ್ನ ಮೇಲೆ ಬೀಸುತ್ತಿದೆ. ಏನನ್ನೂ ಬರೆಯುವುದಕ್ಕೆ ಸಾಧ್ಯವಿಲ್ಲ, ಪ್ರಿಯ ಮೇರಿ, ಇದೆಲ್ಲಾ ನಿನ್ನ ಕರ್ಮ, ನಾನು ಏನೇನೊ ಅದ್ಭುತ ವಿಷಯಗಳನ್ನು ಬರೆಯಬೇಕೆಂದಿದ್ದೆ ; ಸುಂದರವಾದ ಕಥೆಗಳನ್ನು ಹೇಳಬೇಕೆಂದಿದ್ದೆ. ಆದರೆ ನಾನು ಅದನ್ನು ಭವಿಷ್ಯಕ್ಕೆ ಬಿಡಬೇಕಾಗುವುದು. ನೀನು ಅದಕ್ಕಾಗಿ ಕಾಯಬೇಕಾಗುವುದು.</p>
<p>ಎಂದೆಂದಿಗೂ ಭಗವಂತನಲ್ಲಿ ನಿನ್ನ</p>
<p>ವಿವೇಕಾನಂದ</p>

<!-- 349-5/0029-->
<p>೩೩೮. ಮಿಸ್ ನೋಬಲ್ ಅವರಿಗೆ *</p>
<p>ಆಿರ</p>
<p>೩ನೇ ಜೂನ್, ೧೮೯೭ ಪ್ರಿಯ ನೋಬಲ್,</p>
<p>... ನನ್ನ ವಿಚಾರವಾಗಿ ಹೇಳಬೇಕಾದರೆ ನಾನು ಸಂಪೂರ್ಣವಾಗಿ ಸಂತುಷ್ಟನಾಗಿದ್ದೇನೆ. ನಾನು ಬಹುಜನರನ್ನು ಜಾಗೃತಗೊಳಿಸಿದ್ದೇನೆ. ನನಗೆ ಬೇಕಾಗಿದ್ದುದೂ ಅಷ್ಟೆ. ಇನ್ನು ಕೆಲಸಗಳು ತಮ್ಮ ಹಾದಿಯನ್ನು ತಾವು ಹಿಡಿಯಲಿ, ಕರ್ಮ ತನ್ನ ಪ್ರಭಾವವನ್ನು ಬೀರಲಿ, ಇಲ್ಲಿ ಇಹಲೋಕದಲ್ಲಿ ನನಗಾವ ಬಂಧನವೂ ಇಲ್ಲ. ನನಗೆ ಸಾಕಷ್ಟು ಜೀವನಾನುಭವ ದೊರಕಿದೆ. ಕೇವಲ ಸ್ವಾರ್ಥ - ಸ್ವಾರ್ಥಕ್ಕಾಗಿ ಜೀವನ. ಸ್ವಾರ್ಥಕ್ಕಾಗಿ ಗೌರವ, ಪ್ರತಿಯೊಂದು ಸ್ವಾರ್ಥಪರತೆಯಿಂದ ಕೂಡಿದೆ. ನಾನು ನನ್ನ ಹಿಂದಿನ ಜೀವನವನ್ನು ವೀಕ್ಷಿಸಿದರೆ ನನ್ನ ಸ್ವಾರ್ಥಕ್ಕಾಗಿ ಒಂದು ಕೆಲಸವನ್ನೂ ಕೂಡ ನಾನು ಮಾಡಿಲ್ಲ - ನಾನು ಮಾಡಿದ ದುಷ್ಟಕಾರ್ಯಗಳನ್ನು ಕೂಡ ಕೇವಲ ಸ್ವಾರ್ಥಕ್ಕಾಗಿ ಮಾಡಲಿಲ್ಲ. ಆದ್ದರಿಂದಲೇ ನಾನು ತೃಪ್ತನಾಗಿದ್ದೇನೆ; ಎಂದರೆ ನಾನೇನೂ ವಿಶೇಷವಾದ ಮಹಾಕಾರ್ಯವನ್ನು ಅಥವಾ ಕಲ್ಯಾಣವನ್ನು ಮಾಡಿದ್ದೇನೆಂದು ಭಾವಿಸುತ್ತಿಲ್ಲ. ಆದರೆ ಈ ಜಗತ್ತು ಎಷ್ಟು ಅಲ್ಪವಾದುದು, ಬದುಕು ಎಷ್ಟು ತುಚ್ಛವಾದುದು ! ಯುಕ್ತಾಯುಕ್ತ ಜ್ಞಾನವುಳ್ಳ ಮಾನವ ಜೀವಿಗಳು ಈ ತುಚ್ಛವಾದ, ಜುಗುಪ್ಪೆ ಹುಟ್ಟಿಸುವ ಈ ಸ್ವಾರ್ಥವನ್ನು ಮೆಚ್ಚಿ ಅದರ ಬೆನ್ನು ಹತ್ತಿ ಹೋಗುವುದನ್ನು ಕಂಡಾಗ ಆಶ್ಚರ್ಯವಾಗಿ ನಗುವಂತಾಗುವುದು.</p>
<p>ಇದೇ ಯಥಾರ್ಥ ಸತ್ಯ. ನಾವು ಒಂದು ಪಂಜರದಲ್ಲಿ ಸಿಕ್ಕಿಬಿದ್ದಿದ್ದೇವೆ. ಎಷ್ಟು ಬೇಗ ಅದರಿಂದ ಹೊರಕ್ಕೆ ಬಂದರೆ ಅಷ್ಟು ಒಳ್ಳೆಯದು. ನನಗೆ ಸತ್ಯದ ಸಾಕ್ಷಾತ್ಕಾರವಾಗಿದೆ - ಈ ಶರೀರ ಮೇಲಾದರೂ ತೇಲಲಿ, ಕೆಳಗಾದರೂ ಬೀಳಲಿ - ಅದನ್ನು ಲಕ್ಷಿಸುವರಾರು?</p>
<p>ನಾನು ಈಗ ವಾಸಿಸುತ್ತಿರುವುದು ಒಂದು ಮನೋಹರವಾದ ಪರ್ವತದ ಉದ್ಯಾನವನದಲ್ಲಿ, ಉತ್ತರದಲ್ಲಿ ಬಾನಂಚಿನ ಉದ್ದಕ್ಕೂ ಹಿಮಾಲಯದ ಹಿಮಾವೃತ ಶಿಖರಗಳು ಒಂದಾದ ಮೇಲೊಂದರಂತೆ ವಿಸ್ತಾರವಾಗಿ ಹಬ್ಬಿವೆ. ಯಥೇಚ್ಛವಾದ ಅರಣ್ಯಗಳಿಂದ ನಿಬಿಡವಾಗಿವೆ. ಇಲ್ಲಿ ಹವಾ ಅಷ್ಟು ಶೀತವೂ ಇಲ್ಲ, ಉಷ್ಣವೂ ಇಲ್ಲ; ಪ್ರಾತಃಕಾಲ ಮತ್ತು ಸಂಧ್ಯಾಕಾಲಗಳು ಬಹಳ ಆಹ್ಲಾದಕರವಾಗಿರುತ್ತವೆ. ಈ ಬೇಸಿಗೆಯಲ್ಲಿ ನಾನು ಇಲ್ಲಿರುತ್ತೇನೆ. ಮಳೆಗಾಲ ಆರಂಭವಾದೊಡನೆಯೇ ಬಯಲುಪ್ರದೇಶಕ್ಕೆ ಕೆಲಸಮಾಡಲು ಹೋಗಲು ಇಚ್ಛಿಸುತ್ತೇನೆ.</p>
<p>ನಾನು ವಿರಾಮವಾಗಿ ಶಾಂತಿಯಿಂದ ಗ್ರಂಥಗಳ ವ್ಯಾಸಂಗದಲ್ಲಿ ಮಗ್ನನಾಗಿ ಕಾಲ ಕಳೆಯುವ ಒಬ್ಬ ವಿದ್ವಾಂಸನಾಗಲು ಜನ್ಮತಾಳಿದೆ. ಆದರೆ ಜಗನ್ಮಾತೆ</p>
<p>*<span class="en"> C.W, Vol. VI, P. 398</span></p>

<!-- 349-5/0030-->
<p>ಬೇರೊಂದು ವಿಧವಾಗಿ ನನ್ನನ್ನು ನಡೆಸುತ್ತಿದ್ದಾಳೆ - ಆದರೂ ಆ ಪ್ರವೃತ್ತಿ ಇನ್ನೂ ಇರುವುದು.</p>
<p>ನಿನ್ನ</p>
<p>ವಿವೇಕಾನಂದ ೩೩೯. ಸ್ವಾಮಿ ಬ್ರಹ್ಮಾನಂದರಿಗೆ *</p>
<p>ಆಿರ</p>
<p>೧೪ನೇ ಜೂನ್, ೧೮೯೭ ಪ್ರಿಯ ರಾಖಾಲ್,</p>
<p>ನೀನು ನನಗೆ ಕಳುಹಿಸಿದ ಚಾರುವಿನ ಕಾಗದದಲ್ಲಿರುವ ವಿಷಯದಲ್ಲಿ ನನ್ನ ಸಂಪೂರ್ಣ ಸಹಾನುಭೂತಿ ಇದೆ.</p>
<p>ರಾಣಿ-ಚಕ್ರವರ್ತಿನಿಗೆ ಕೊಡಬೇಕೆಂದಿರುವ ಬಿನ್ನವತ್ತಳೆಯನ್ನು ತಯಾರಿಸುವಾಗ ಕೆಳಗೆ ಹೇಳುವ ವಿಷಯಗಳನ್ನು ಗಮನಿಸಬೇಕು:</p>
<p>೧. ಅದರಲ್ಲಿ ಅತಿಶಯೋಕ್ತಿಗಳಿರಬಾರದು. ಎಂದರೆ ಭಾರತೀಯರು ಸರ್ವೆಸಾಮಾನ್ಯವಾಗಿ ಹೇಳುವ - ಆಕೆ ಭಗವಂತನ ಪ್ರತಿನಿಧಿ ಮುಂತಾದವು ಇರಕೂಡದು.</p>
<p>೨. ಆಕೆಯ ಆಳ್ವಿಕೆಯಲ್ಲಿ ಸರ್ವಧರ್ಮಗಳಿಗೂ ರಕ್ಷಣೆ ಇದ್ದುದರಿಂದಲೇ ನಾವು ಭರತಖಂಡ ಮತ್ತು ಇಂಗ್ಲೆಂಡಿನಲ್ಲಿ ವೇದಾಂತ ತತ್ತ್ವಗಳನ್ನು ನಿರ್ಭಯವಾಗಿ ಬೋಧಿಸಲು ಸಾಧ್ಯವಾಯಿತು.</p>
<p>೩. ಬಡವರಾದ ಭಾರತೀಯರ ವಿಷಯದಲ್ಲಿ ಆಕೆಗಿದ್ದ ಕರುಣೆ - ಉದಾಹರಣೆಗೆ ಕ್ಷಾಮನಿವಾರಣಾಕಾರ್ಯಕ್ಕೆ ತಾನೇ ಸಹಾಯ ಮಾಡಿ, ಆಂಗ್ಲೆಯರನ್ನು ದಾನದ ಅಸದೃಶ ಸೇವೆಗೆ ಪ್ರೇರೇಪಿಸಿದ್ದು.... - ೪, ಆಕೆ ದೀರ್ಘಕಾಲ ಜೀವಿಸಲಿ ಎಂದೂ ಮತ್ತು ಆಕೆಯ ಆಧಿಪತ್ಯದಲ್ಲಿರುವ ರಾಷ್ಟ್ರಗಳ ಪ್ರಜೆಗಳೆಲ್ಲಾ ಸಂತೋಷದಿಂದ ಸತತವಾಗಿ ಅಭಿವೃದ್ಧಿ ಹೊಂದುತ್ತಿರಲಿ ಎಂದೂ ಪ್ರಾರ್ಥನೆ.</p>
<p>ಇದನ್ನು ಶುದ್ಧವಾದ ಇಂಗ್ಲಿಷಿನಲ್ಲಿ ಬರೆಯಿಸಿ ಅದನ್ನು ನನಗೆ ಆಲೊರಕ್ಕೆ ಕಳುಹಿಸಿಕೊಡು, ನಾನು ಅದಕ್ಕೆ ರುಜುಮಾಡಿ ಸಿಮಾಕ್ಕೆ ಕಳುಹಿಸುತ್ತೇನೆ. ಸಿಮ್ಲಾದಲ್ಲಿ ಅದನ್ನು ಯಾರ ವಿಳಾಸಕ್ಕೆ ಕಳುಹಿಸಿಕೊಡಬೇಕೆಂಬುದನ್ನು ತಿಳಿಸುತ್ತೇನೆ.</p>
<p>ನಿನ್ನ ವಿಶ್ವಾಸಪೂರ್ವಕ</p>
<p>ವಿವೇಕಾನಂದ</p>
<p>*<span class="en"> C.W, Vol. VI, P. 399</span></p>

<!-- 349-5/0031-->
<p>ವಿ.ಸೂ. - ಮಠದಿಂದ ಶುದ್ಧಾನಂದನು ನನಗೆ ವಾರವಾರವೂ ಬರೆಯುತ್ತಿರುವ ಪತ್ರಗಳ ಒಂದೊಂದು ಪ್ರತಿಯನ್ನು ಜೋಪಾನವಾಗಿ ಎತ್ತಿಡಲು ಹೇಳು.</p>
<p>ವಿವೇಕಾನಂದ ೩೪೦. ಸ್ವಾಮಿ ಅಖಂಡಾನಂದರಿಗೆ*</p>
<p>ಆಿರ</p>
<p>೧೫ನೇ ಜೂನ್, ೧೮೯೭ ಪ್ರಿಯ ಅಖಂಡಾನಂದ,</p>
<p>ನಿನ್ನ ವಿಚಾರವಾಗಿ ವಿವರವಾದ ಸುದ್ದಿಗಳು ನನಗೆ ಬರುತ್ತಿವೆ. ಇದರಿಂದ ನನಗೆ ಹೆಚ್ಚು ಹೆಚ್ಚು ಸಂತೋಷವಾಗುತ್ತಿದೆ. ಅಂತಹ ಕೆಲಸವೇ ಪ್ರಪಂಚವನ್ನು ಗೆಲ್ಲುವುದು, ಪಂಥ ಮತ್ತು ಅಭಿಪ್ರಾಯಗಳ ಭಿನ್ನತೆ ಇದ್ದರೆ ಏನಂತೆ? ಎದೆಗಾರ ನೀನು. ಲಕ್ಷ ಆಲಿಂಗನ ಆಶೀರ್ವಾದಗಳನ್ನು ನನ್ನಿಂದ ಸ್ವೀಕರಿಸು, ಕೆಲಸ, ಕೆಲಸ, ಕೆಲಸ. ನನಗೆ ಇನ್ನು ಏನೂ ಬೇಕಾಗಿಲ್ಲ. ಕೆಲಸ, ಕೆಲಸ, ಪ್ರಾಣ ಹೋಗುವವರೆಗೂ ಕೆಲಸ ! ಯಾರು ಬಲಹೀನರೋ ಅವರು ಬಹಳ ಉತ್ತಮ ಕೆಲಸಗಾರರಾಗಬೇಕು, ಪುರುಷಸಿಂಹರಾಗಬೇಕು. ಹಣದ ವಿಚಾರದಲ್ಲಿ ನೀವು ಅಷ್ಟು ಆತುರ ಪಡಬೇಡಿ. ಅದು ಆಕಾಶದಿಂದ ಕೆಳಗೆ ಉದುರುವುದು. ಯಾರ ದಾನವನ್ನು ನೀನು ಸ್ವೀಕರಿಸುವೆಯೊ ಅವರು ಇಚ್ಚಿಸಿದರೆ ತಮ್ಮ ಹೆಸರಿನಲ್ಲಿ ಬೇಕಾದರೂ ಕೊಡಲಿ - ಇದರಲ್ಲಿ ಏನೂ ತೊಂದರೆ ಇಲ್ಲ. ಯಾರ ಹೆಸರು, ಅದರಿಂದ ಪ್ರಯೋಜನವೇನು? ಕೀರ್ತಿ ಯಾರಿಗೆ ಬೇಕು? ಅದರಿಂದ ಪಾರಾಗು! ಹಸಿದವರಿಗೆ ಒಂದು ತುತ್ತು ಅನ್ನವನ್ನು ಒದಗಿಸುವ ಪ್ರಯತ್ನದಲ್ಲಿ ಹೆಸರು ಮತ್ತು ಗೌರವ ಹೋದರೂ ಹೋಗಲಿ - "ಅಹೋ ಭಾಗ್ಯಮಹೋಭಾಗ್ಯಂ' ನಿನ್ನ ಜೀವನ ಪವಿತ್ರವಾಗುವುದು ! ಪ್ರೀತಿ, ಗೆಲ್ಲುವುದು ಪ್ರೀತಿ, ಬುದ್ದಿವಂತಿಕೆಯಲ್ಲ, ಪುಸ್ತಕಗಳು ಮತ್ತು ಪಾಂಡಿತ್ಯ, ಯೋಗ, ಧ್ಯಾನ ಮತ್ತು ಸಾಕ್ಷಾತ್ಕಾರ ಇವನ್ನು ಪ್ರೇಮದೊಂದಿಗೆ ಹೋಲಿಸಿ ನೋಡಿದರೆ, ಇವು ಕೆಲಸಕ್ಕೆ ಬಾರದ ಬರೀ ಮಣ್ಣು. ನಿನಗೆ ಅದ್ಭುತ ಅತೀಂದ್ರಿಯ ಶಕ್ತಿಯನ್ನು ಕೊಡುವುದು ಪ್ರೀತಿ, ಭಕ್ತಿಯನ್ನು ಕೊಡುವುದು ಪ್ರೀತಿ, ಸಾಕ್ಷಾತ್ಕಾರವನ್ನು ಕೊಡುವುದು ಪ್ರೀತಿ. ಮತ್ತೆ ಪುನಃ ಮುಕ್ತಿಗೆ ದಾರಿ ತೋರುವುದೇ ಪ್ರೀತಿ. ಮಾನವ ದೇಹಮಂದಿರದಲ್ಲಿರುವ ಮಾನವ ಪೂಜೆಯೇ ನಿಜವಾದ ಪೂಜೆ, ನೇದಂ ಯದಿದಮುಪಾಸತೇ'' ಜನರು ಸಾಧಾರಣವಾಗಿ ಪೂಜಿಸುವುದಲ್ಲ, ಇದು ಇನ್ನೂ ಆರಂಭ, ನಾವು ಭರತಖಂಡದಲ್ಲೆಲ್ಲಾ, ಅಲ್ಲ, ಇಡೀ ಪ್ರಪಂಚದಲ್ಲಿ ಹಬ್ಬದೇ ಇದ್ದರೆ ನಮ್ಮ ಭಗವಾನರ ಮಹತ್ವವೆಲ್ಲಿರುವುದು?</p>
<p>ಜನರು ನೋಡಲಿ ನೋಡದಿರಲಿ, ನಮ್ಮ ಭಗವಾನರ ಪಾದಸ್ಪರ್ಶ ಮನುಷ್ಯನಿಗೆ ದೇವತ್ವವನ್ನು ಕೊಡುವುದು. ಇದನ್ನೇ ಜೀವನ್ಮುಕ್ತಿ ಎನ್ನುವುದು. ಇದು ದೊರಕುವುದು ಅಹಂಕಾರ ಮತ್ತು ಸ್ವಾರ್ಥದ ಕೊನೆಯ ಸುಳಿವು ನಾಶವಾದ ಮೇಲೆ, ಒಳ್ಳೆಯದು</p>
<p>*<span class="en"> C.W, Vol. VI, P. 400</span></p>

<!-- 349-5/0032-->
<p>ಮಾಡಿದಿರಿ, ಭಗವಂತನಿಗೆ ಜಯವಾಗಲಿ! ಕ್ರಮೇಣ ಹರಡುವುದಕ್ಕೆ ಪ್ರಯತ್ನಿಸಿ, ಚಂದಾ ಎತ್ತಲು ಸಾಧ್ಯವಾದರೆ ನೀನು ಬೇರೊಂದು ಹುಡುಗರ ಗುಂಪಿನೊಂದಿಗೆ ಕಲ್ಕತ್ತೆಗೆ ಹೋಗಿ, ಅವರಲ್ಲಿ ಒಬ್ಬರನ್ನು ಒಂದು ಸ್ಥಳದಲ್ಲಿ ಕೆಲಸ ಮಾಡುವುದಕ್ಕೆ ಬಿಟ್ಟು, ನೀನು ಮತ್ತೊಂದು ಸ್ಥಳದಲ್ಲಿ ಪ್ರಾರಂಭ ಮಾಡಬಹುದು. ಈ ರೀತಿಯಾಗಿ ಹರಡು. ಅವರನ್ನು ಪರೀಕ್ಷೆ ಮಾಡುತ್ತಾ ಹೋಗು. ಕೆಲಸ ಕ್ರಮೇಣ ಸ್ಥಿರವಾಗುವುದನ್ನು ನೀನು ನೋಡುವೆ. ಧರ್ಮ ಮತ್ತು ವಿದ್ಯೆಯ ಪ್ರಚಾರ ನಂತರ ತಾನಾಗಿಯೇ ಬರುವುದು. ಅವರಿಗೆ ನಾನು ಕಲ್ಕತ್ತೆಯಲ್ಲಿ ಪ್ರತ್ಯೇಕವಾಗಿ ಸಲಹೆ ನೀಡಿರುವೆನು. ಅಂತಹ ಕೆಲಸವನ್ನು ಮಾಡು, ನನ್ನ ಭುಜದ ಮೇಲೆ ನಿನ್ನನ್ನು ಹೊತ್ತುಕೊಂಡು ಹೋಗುವೆನು - ಕೆಚ್ಚೆದೆಯ ವೀರ ! ಕ್ರಮೇಣ ಪ್ರತಿಯೊಂದು ಜಿಲ್ಲೆಯೂ ಒಂದು ಕೇಂದ್ರವಾಗುವುದು. ಇದನ್ನು ನೀನು ನೋಡುವೆ. ನಾನು ಬೇಗ ಬಯಲು ಸೀಮೆಯ ಕಡೆ ಹೊರಡುತ್ತೇನೆ. ನಾನು ಹೋರಾಟಗಾರ. ಕಾರ್ಯಕ್ಷೇತ್ರದಲ್ಲಿ ಪ್ರಾಣಬಿಡುವೆನು. ಜನಾನಾ ಹೆಂಗಸರಂತೆ ಇಲ್ಲಿ ಕುಳಿತುಕೊಳ್ಳುವುದು ನನಗೆ ಸರಿಯೆ?</p>
<p>ನಿನ್ನ ಪ್ರೇಮದ ವಿವೇಕಾನಂದ</p>
<p>೩೪೧. ಸೋದರಿ ನಿವೇದಿತೆಗೆ *</p>
<p>ಆಿರ</p>
<p>೨೦ನೇ ಜೂನ್, ೧೮೯೭ ನನ್ನ ಪ್ರಿಯ ಮಿಸ್ ನೋಬೆಲ್,</p>
<p>ನಾನು ನಿನಗೆ ಸ್ಪಷ್ಟವಾಗಿ ಹೇಳುತ್ತೇನೆ. ನೀನು ನನಗೆ ಬರೆಯುವ ಪ್ರತಿಯೊಂದು ಮಾತಿಗೂ ನಾನು ಪ್ರಾಮುಖ್ಯ ನೀಡುತ್ತೇನೆ. ನಿನ್ನ ಪ್ರತಿಯೊಂದು ಕಾಗದಕ್ಕೂ ನೂರು ಬಾರಿ ಸ್ವಾಗತ, ನಿನಗೆ ಯಾವಾಗ ಬರೆಯಲು ಮನಸ್ಸಾಗುವುದೊ, ಅವಕಾಶವಾಗುವುದೊ, ಆಗಲೆಲ್ಲ ನಿನ್ನಿಚ್ಛೆ ಬಂದದ್ದನ್ನು ಬರೆ. ನೀನು ಬರೆಯುವ ಯಾವುದನ್ನೂ ಅಪಾರ್ಥಮಾಡಿಕೊಳ್ಳುವುದಿಲ್ಲ, ಮತ್ತು ಯಾವುದೂ ಪ್ರಶಂಸನೀಯ ವಾಗದೆ ಹೋಗುವುದಿಲ್ಲ ಎಂಬುದನ್ನು ಚೆನ್ನಾಗಿ ತಿಳಿ, ಇಷ್ಟು ದೀರ್ಘಕಾಲವಾದರೂ ಕೆಲಸದ ವಿಚಾರವಾಗಿ ನನಗಾವ ಸಮಾಚಾರವೂ ತಿಳಿದಿಲ್ಲ. ನೀನೇನಾದರೂ ಹೇಳಬಲ್ಲೆಯಾ ? ಎಲ್ಲರೂ ನನ್ನ ವಿಚಾರವಾಗಿ ಇಷ್ಟೊಂದು ಜಯಘೋಷ ಮಾಡುತ್ತಿದ್ದರೂ, ಭರತಖಂಡದಿಂದ ನಾನಾವ ಸಹಾಯವನ್ನೂ ನಿರೀಕ್ಷಿಸುವುದಿಲ್ಲ. ಅವರು ತುಂಬಾ ಬಡವರು !</p>
<p>ನಾನು ಯಾವ ರೀತಿ ತರಬೇತು ಮಾಡಲ್ಪಟ್ಟೆನೋ ಅದೇ ರೀತಿಯಲ್ಲಿ ನಾನು ಕೆಲಸವನ್ನು ಆರಂಭಿಸಿದ್ದೇನೆ - ಎಂದರೆ ಮರಗಳ ಕೆಳಗೆ ಹೇಗೊ ಅಹನ್ಯಹನಿ ಕಾಲಕ್ಷೇಪ ಮಾಡುವುದು ನನ್ನ ಯೋಜನೆಯಲ್ಲಿ ಕೊಂಚ ಬದಲಾವಣೆಯಾಗಿದೆ. ನಮ್ಮ ಕೆಲವು</p>
<p>*<span class="en"> C.W, Vol. VIII, P. 405</span></p>

<!-- 349-5/0033-->
<p>ಹುಡುಗರನ್ನು ಬರಗಾಲದ ಜಿಲ್ಲೆಗಳಿಗೆ ಕೆಲಸಮಾಡಲು ಕಳುಹಿಸಿದ್ದೇನೆ. ಇದು ಒಂದು ಪವಾಡದಂತೆ ಕೆಲಸ ಮಾಡಿದೆ. ನಾನು ಯಾವಾಗಲೂ ಯೋಚಿಸುತ್ತಿದ್ದಂತೆಯೇ ಕೇವಲ ಹೃದಯದ ಮೂಲಕ ಮಾತ್ರ ನಾವು ಪ್ರಪಂಚದಲ್ಲಿ ಏನನ್ನಾದರೂ ಸಾಧಿಸಲು ಸಾಧ್ಯ ಎಂಬುದನ್ನು ನಾನು ನೋಡುತ್ತಿದ್ದೇನೆ. ಸದ್ಯದ ಯೋಜನೆ ಏನೆಂದರೆ ಯುವಕರನ್ನು ಅಧಿಕ ಸಂಖ್ಯೆಯಲ್ಲಿ ತರಬೇತು ಮಾಡಿ (ಉತ್ತಮ ವರ್ಗದವರನ್ನು ತೆಗೆದುಕೊಳ್ಳಬೇಕು. ಹೀನಜಾತಿಯವರನ್ನಲ್ಲ, ಕೆಳಗಿನ ವರ್ಗದವರನ್ನು ಸೇರಿಸಿಕೊಳ್ಳಲು ನಾನಿನ್ನೂ ಕೊಂಚ ದಿನ ಕಾಯಬೇಕು), ಒಂದು ಪ್ರಾಂತ್ಯಕ್ಕೆ ಈ ಯುವಕರನ್ನು ಅಧಿಕ ಸಂಖ್ಯೆಯಲ್ಲಿ ಕಳುಹಿಸಿ ನಮ್ಮ ಮೊದಲನೆಯ ಮುತ್ತಿಗೆಯನ್ನು ಆರಂಭಿಸಬೇಕು. ಯಾವಾಗ ಈ ಧರ್ಮದ ಸೈನಿಕ ಶಿಲ್ಪದಳದವರು ದಾರಿಯನ್ನು ನಿರ್ಭಾಧಿತವಾಗಿ ಮಾಡುವರೋ ಆಗ ಸಿದ್ದಾಂತಗಳು ಮತ್ತು ತತ್ತ್ವಗಳನ್ನು ಮಂಡಿಸಲು ಸಾಕಷ್ಟು ಕಾಲವಿರುತ್ತದೆ. .</p>
<p>ಆಗಲೇ ಒಂದು ತಂಡ ಯುವಕರಿಗೆ ತರಬೇತು ಕೊಡಲಾಗುತ್ತಿದೆ. ಆದರೆ ಇತ್ತೀಚೆಗೆ ಆದ ಭೂಕಂಪ ನಮಗೆ ಕೆಲಸಮಾಡಲು ಇದ್ದ ಒಂದೇ ಒಂದು ಬಡ ಆಶ್ರಯ ಸ್ಥಾನವನ್ನೂ ನಾಶಮಾಡಿಬಿಟ್ಟಿತು. ಹೇಗಿದ್ದರೂ ಅದು ಬಾಡಿಗೆಯ ಮನೆ. ಆದ್ದರಿಂದ ಯೋಚನೆಯೇನೂ ಇಲ್ಲ. ಈಗ ಕೆಲಸವನ್ನು ಯಾವ ಆಶ್ರಯಸ್ಥಾನವೂ ಇಲ್ಲದೆ ಕಷ್ಟಪರಂಪರೆಗಳ ಮದ್ಯವೇ ಮಾಡಬೇಕಾಗಿದೆ. ...ಇದುವರೆಗೂ ಕೇವಲ ಬೋಳಿಸಿದ ತಲೆ ಚಿಂದಿಚಿಂದಿಯಾದ ಉಡುಪು ಮತ್ತು ಅನಿಶ್ಚಿತ ಭೋಜನ ಇವುಗಳಲ್ಲೇ ಕಾಲ ಕಳೆದಾಯಿತು. ಇದು ಹೇಗಾದರೂ ಬದಲಾಯಿಸಲೇ ಬೇಕು; ಏಕೆಂದರೆ ನಾವು ಅದಕ್ಕಾಗಿ ತ್ರಿಕರಣಪೂರ್ವಕವಾಗಿ ದುಡಿಯುತ್ತಿಲ್ಲವೆ?</p>
<p>ಒಂದು ವಿಧದಲ್ಲಿ ಇಲ್ಲಿಯ ಜನಗಳಿಗೆ ತ್ಯಾಗಮಾಡಲು ಏನೂ ಇಲ್ಲ ಎಂಬುದೇನೊ ನಿಜ - ಆದರೂ ತ್ಯಾಗ ನಮ್ಮ ರಕ್ತಗತವಾಗಿ ಬಂದಿದೆ. ಶಿಕ್ಷಣ ಪಡೆಯುತ್ತಿರುವ ನಮ್ಮ ಹುಡುಗರಲ್ಲಿ ಒಬ್ಬನು ಒಂದು ಜಿಲ್ಲೆಯ ಎಕ್ಸಿಕ್ಯುಟೀವ್ ಇಂಜಿನೀಯರ್ ಆಗಿದ್ದ. ಹಾಗೆಂದರೆ ಇಲ್ಲಿ ಅದು ಒಂದು ದೊಡ್ಡ ಪದವಿ. ಅವನು ಅದನ್ನು ಒಂದು ಹುಲ್ಲು ಕಡ್ಡಿಯಂತೆ ತ್ಯಜಿಸಿದ.</p>
<p>ಸಮಸ್ತ ವಿಶ್ವಾಸಗಳೊಡನೆ ನಿನ್ನ</p>
<p>ವಿವೇಕಾನಂದ ೩೪೨. ಸ್ವಾಮಿ ಬ್ರಹ್ಮಾನಂದರಿಗೆ *</p>
<p>ಆಿರ</p>
<p>೨೦ನೇ ಜೂನ್, ೧೮೯೭ ಪ್ರಿಯ ರಾಖಾಲ್,</p>
<p>ನೀನು ಹಿಂದೆ ಇದ್ದುದಕ್ಕಿಂತ ಈಗ ಹೆಚ್ಚು ಆರೋಗ್ಯವಾಗಿರುವೆ ಎಂದು ತಿಳಿದು ಸಂತೋಷವಾಯಿತು. ಸೋದರ ಯೋಗೇನ್ ಯಥಾರ್ಥ ಪರಿಸ್ಥಿತಿಯನ್ನು ವರದಿ</p>
<p>*<span class="en"> C.W, Vol. VI, P 401</span></p>

<!-- 349-5/0034-->
<p>ಮಾಡುವುದು ಬಹಳ ಅಪರೂಪ. ಆದ್ದರಿಂದ ಅದನ್ನು ಕೇಳಿದಾಗ ಸ್ವಲ್ಪವೂ ಕಳವಳ ಪಡಬೇಡ. ನಾನು ಈಗ ಬಲವಾದ ದೇಹದಾರ್ಢದೊಡನೆ ಕೂಡಿ ಆರೋಗ್ಯದಿಂದಿದ್ದೇನೆ. ಈಗ ಬಾಯಾರಿಕೆಯೆ ಆಗುವುದಿಲ್ಲ. ಪಿತ್ತಜನಕಾಂಗವೂ ಚೆನ್ನಾಗಿ ಕೆಲಸಮಾಡುತ್ತಿದೆ. ಶಶಿಬಾಬುವಿನ ಔಷಧಿ ನನ್ನ ಮೇಲೆ ಯಾವ ಪರಿಣಾಮ ಉಂಟುಮಾಡಿತೆಂದು ನನಗಿನ್ನೂ ನಿಶ್ಚಯವಾಗಿ ಗೊತ್ತಾಗಿಲ್ಲ. ಅದಕ್ಕೇ ಅದನ್ನು ಸೇವಿಸುವುದನ್ನು ನಿಲ್ಲಿಸಿಬಿಟ್ಟಿದ್ದೇನೆ. ಇಲ್ಲಿ ನನಗೆ ಹೇರಳವಾಗಿ ಮಾವಿನಹಣ್ಣು ದೊರೆಯುತ್ತದೆ. ನಾನು ಕುದುರೆ ಸವಾರಿಯಲ್ಲಿ ಅಸಾಧಾರಣ ಪ್ರಾವೀಣ್ಯ ಪಡೆಯುತ್ತಿದ್ದೇನೆ. ಒಂದೇ ಸಾರಿ ಇಪ್ಪತ್ತು ಅಥವಾ ಇಪ್ಪತೈದು ಮೈಲಿ ದೂರ ಸವಾರಿ ಮಾಡಿದರೂ ಕೊಂಚವೂ ನೋವಾಗಲಿ, ಆಯಾಸವಾಗಲಿ ಆಗುವುದಿಲ್ಲ. ನನಗೆಲ್ಲಿ ಬೊಜ್ಜು ಬರುವುದೋ ಎಂದು ಹೆದರಿ ಹಾಲು ಕುಡಿಯುವುದನ್ನು ನಿಲ್ಲಿಸಿಬಿಟ್ಟಿದ್ದೇನೆ. - ನಾನು ನಿನ್ನೆ ಆಿ ರಕ್ಕೆ ಬಂದೆ. ಇನ್ನು ಮೇಲೆ ಆ ತೋಟಕ್ಕೆ ನಾನು ಹೋಗುವುದಿಲ್ಲ. ಇನ್ನು ಮೇಲೆ ನಾನು ಮಿಸ್ ಮುಲ್ಲರ್‌ರವರ ಅತಿಥಿಯಾಗುವುದರಿಂದ ಆಂಗ್ಲೆಯ ಪದ್ಧತಿಯಂತೆ ದಿನಕ್ಕೆ ಮೂರುಬಾರಿ ಭೋಜನ ಮಾಡಬೇಕು...</p>
<p>ಶುದ್ಧಾನಂದನು ತಾವೆಲ್ಲಾ ರೂಡಕ್‌ರವರ ಔಷಧಿ ಪ್ರಯೋಗ ಅಥವಾ ಅದೇ ರೀತಿಯ ಮತ್ತಾವುದೋ ಪ್ರಯೋಗವನ್ನು ಮುಂದುವರಿಸುತ್ತಿದ್ದೇವೆಂದು ಬರೆದಿದ್ದಾನೆ. ತರಗತಿಯಲ್ಲಿ ನೀವು ಈ ಬಗೆಯ ಅಸಂಬದ್ಧತೆಗಳನ್ನು ಕಲಿಸುವುದರಲ್ಲಿ ಏನರ್ಥ? ಭೌತಶಾಸ್ತ್ರ ಮತ್ತು ರಸಾಯನಶಾಸ್ತ್ರಗಳಿಗೆ ಬೇಕಾದ ಸಾಮಾನ್ಯ ಸಲಕರಣೆಗಳು, ಒಂದು ಸಾಧಾರಣ ದೂರದರ್ಶಕ ಮತ್ತು ಸೂಕ್ಷ್ಮದರ್ಶಕ ಯಂತ್ರ - ಇವುಗಳನ್ನೆಲ್ಲಾ ಕೊಳ್ಳಲು ನೂರೈವತ್ತು ಅಥವಾ ಇನ್ನೂರು ರೂಪಾಯಿಗಳಾದರೆ ಸಾಕು. ಶಶಿಬಾಬು ವಾರಕ್ಕೊಮ್ಮೆ ಪ್ರಾಯೋಗಿಕ ರಸಾಯನಶಾಸ್ತ್ರದ ಮೇಲೆ ಒಂದು ಉಪನ್ಯಾಸ ಮಾಡಲಿ, ಹರಿಪ್ರಸನ್ನ ಭೌತಶಾಸ್ತ್ರದ ಮೇಲೆ ಮಾಡಲಿ. ಇದೇರೀತಿ ಮಾಡಿ, ಬಂಗಾಳಿಯಲ್ಲಿ ನಿಮಗೆ ಸಿಕ್ಕುವ ಒಳ್ಳೆಯ ವೈಜ್ಞಾನಿಕ ಗ್ರಂಥವೆಲ್ಲವನ್ನೂ ಕೊಂಡುಕೊಂಡು, ಅದನ್ನು ಓದಿಸಿ</p>
<p>ನಿನ್ನ ವಿಶ್ವಾಸಪೂರ್ವಕ</p>
<p>ವಿವೇಕಾನಂದ ೩೪೩. ಶ್ರೀಯುತ ಶರತ್‌ಚಂದ್ರ ಚಕ್ರವರ್ತಿಗಳಿಗೆ * (ಸಂಸ್ಕೃತದಿಂದ ಭಾಷಾಂತರ)</p>
<p>ಆಿರ</p>
<p>೩ನೇ ಜುಲೈ, ೧೮೯೭ ಯಾರ ಶಕ್ತಿಯಿಂದ ನಾವು ಮತ್ತು ಇಡೀ ಜಗತ್ತು ಧನ್ಯವಾಗುತ್ತಿರುವವೋ ಅಂತಹ ಮುಕ್ತ, ಈಶ್ವರ, ಶಿವಸ್ವರೂಪಿ ಶ್ರೀರಾಮಕೃಷ್ಣರಿಗೆ ನನ್ನ ಅನವರತ ಪ್ರಣಾಮಗಳು - ಓ! ಶರಚ್ಚಂದ್ರ, ನೀನು ದೀರ್ಘಾಯುಷ್ಮಂತನಾಗು.</p>
<p>*<span class="en"> C.W, Vol. V, P. 132</span></p>

<!-- 349-5/0035-->
<p>ಕರ್ಮಪ್ರವೃತ್ತಿ ಇಲ್ಲದೆ ಇರುವ ಶಾಸ್ತ್ರಕಾರರು ಸರ್ವಶಕ್ತಿಯುತವಾದ ವಿಧಿಯೇ ಹೆಚ್ಚು ಪ್ರಧಾನವೆಂದು ಹೇಳುವರು. ಯಾರು ಕರ್ಮಮಾರ್ಗಿಗಳೋ ಅವರು ಮನುಷ್ಯನ ಇಚ್ಛಾಶಕ್ತಿಯೇ ಉತ್ಕೃಷ್ಟವಾದುದೆಂದು ಹೇಳುವರು. ಯಾರು ಮಾನವನ ಇಚ್ಚಾಶಕ್ತಿಯೇ ದುಃಖದಿಂದ ಬಿಡುಗಡೆ ಮಾಡುವುದೆಂದು ನಂಬುವರೋ ಮತ್ತು ಯಾರು ಹಣೆಬರಹದ ಮೇಲೆ ನಂಬಿಕೆ ಇಡುವರೋ ಇವರಿಬ್ಬರ ಜಗಳ ಕ್ಕೆ ಸರಿಯಾದ ವಿವೇಕಜ್ಞಾನವಿಲ್ಲದಿರುವುದೇ ಕಾರಣವೆಂದು ತಿಳಿದು, ಜ್ಞಾನದ ಅತ್ಯುಚ್ಚ ಶಿಖರವನ್ನು ಏರಲು ಪ್ರಯತ್ನಿಸು. - ನಿಜವಾದ ಜ್ಞಾನಕ್ಕೆ ವಿಪತ್ತುಗಳೇ ಒರೆಗಲ್ಲು ಎಂದು ಕೇಳಿದ್ದೇವೆ. “ನೀನು ಅದೇ ಆಗಿರುವೆ'' ಎಂಬ ಸತ್ಯದ ವಿಷಯವಾಗಿ ಇದನ್ನು ನೂರು ಬಾರಿ ಹೇಳಬಹುದು. ವೈರಾಗ್ಯದ ರೋಗವನ್ನು ಇದೇ ನಿಜವಾಗಿಯೂ ನಿರ್ಣಯಿಸುವುದು. ಯಾರು ಈ ಲಕ್ಷಣವನ್ನು ಬೆಳೆಸಿಕೊಂಡಿರುವರೊ ಅವರ ಜೀವನ ಧನ್ಯ. ನಿನಗೆ ಇಷ್ಟವಿಲ್ಲದೇ ಇದ್ದರೂ ಕೊಂಚ ಕಾಲದವರೆಗಾದರೂ ಕಾದಿರು'' ಎಂಬ ಹಿಂದಿನ ನಾಣ್ಣುಡಿಯನ್ನು ಮತ್ತೆ ಹೇಳುವೆ. ನೀನು ದೋಣಿಯನ್ನು ಹುಟ್ಟುಹಾಕಿ ಬಳಲಿರುವೆ. ನಿನ್ನ ಹುಟ್ಟುಗೋಲಿನ ಮೇಲೆ ಸ್ವಲ್ಪ ವಿಶ್ರಾಂತಿ ತೆಗೆದುಕೊ. ಆ ವೇಗದ ಪರಿಣಾಮವೇ ಮತ್ತೊಂದು ತೀರಕ್ಕೆ ನಿನ್ನ ದೋಣಿಯನ್ನು ಒಯ್ಯುವುದು. ಗೀತೆಯ ಶ್ಲೋಕದಲ್ಲಿ (ನಾಲ್ಕನೇ ಅಧ್ಯಾಯ ೩೮ನೇ ಶ್ಲೋಕ) ಇದನ್ನು ಹೇಳಿದೆ – “ಯೋಗದಲ್ಲಿ ಪರಾಕಾಷ್ಠೆಯನ್ನು ಮುಟ್ಟಿದ ಮೇಲೆ ಸಕಾಲದಲ್ಲಿ ನಿನ್ನ ಆತ್ಮನ ಸಾಕ್ಷಾತ್ಕಾರವನ್ನು ನಿನ್ನ ಹೃದಯದಲ್ಲೇ ಪಡೆಯುವೆ”. ಉಪನಿಷತ್ತಿನಲ್ಲಿ 'ಐಶ್ವರದಿಂದ ಅಥವಾ ಸಂತಾನೋತ್ಪತ್ತಿಯಿಂದ ಅಮರತ್ವವನ್ನು ಪಡೆಯಲಾಗುವುದಿಲ್ಲ. ಕೇವಲ ತ್ಯಾಗದಿಂದ ಮಾತ್ರ ಪಡೆಯಬಹುದು' ಎಂದಿದೆ. ಇಲ್ಲಿ ತ್ಯಾಗವೆಂದರೆ ವೈರಾಗ್ಯವೆಂಬ ಅರ್ಥ ಅನ್ವಯಿಸುವುದು. ಇದರಲ್ಲಿ ಎರಡು ವಿಧಾನಗಳಿವೆ. ಉದ್ದೇಶಪೂರ್ವಕವಾಗಿ ಅಥವಾ ನಿರುದ್ದೇಶದಿಂದ ಎಂದು. ನಿರುದ್ದೇಶವಾದರೆ, ಕೇವಲ ಹುಳು ತಿಂದ ಬುದ್ದಿಯುಳ್ಳವರು ಮಾತ್ರ ಅದಕ್ಕೆ ಪ್ರಯತ್ನಿಸುವರು. ಮತ್ತೊಂದು, ಎಂದರೆ ಉದ್ದೇಶಪೂರ್ವಕವಾದ ವೈರಾಗ್ಯವೆಂದರೆ ಮನಸ್ಸನ್ನು ಇತರ ವಸ್ತುಗಳಿಂದ ಹಿಂದಕ್ಕೆ ತೆಗೆದುಕೊಂಡು ಅದನ್ನು ಭಗವಂತ ಅಥವಾ ಆತ್ಮನ ಮೇಲೆ ಕೇಂದ್ರೀಕರಿಸುವುದು, ಸರ್ವರಿಗೂ ಸ್ವಾಮಿಯಾದವನು ಒಂದು ನಿರ್ದಿಷ್ಟ ವ್ಯಕ್ತಿಯಾಗಲಾರ. ಅವನು ಸಮಸ್ತ ವಸ್ತುಗಳ ಒಟ್ಟು ಮೊತ್ತ. ಯಾರು ವೈರಾಗ್ಯವನ್ನು ಹೊಂದಿರುವರೋ ಅವರು ಆತ್ಮವೆಂದರೆ ವೈಯಕ್ತಿಕ ಅಹಂ ಎಂದು ಅರ್ಥ ಮಾಡಿಕೊಂಡಿರುವುದಿಲ್ಲ; ಆತ್ಮನೆಂದರೆ ಸರ್ವವ್ಯಾಪಿಯಾದ ಭಗವಂತ; ಸರ್ವರಲ್ಲಿರುವ ಆತ್ಮ; ಆಂತರಿಕ ಅಧಿಪತಿ ಎಂದು ತಿಳಿಯುವರು. ಸಮಷ್ಟಿ ಎಂದು ಪ್ರತಿಯೊಬ್ಬರೂ ಆತನನ್ನು ಅರಿಯಬಹುದು. ಹೀಗಿರುವಲ್ಲಿ ಜೀವ ಮತ್ತು ಈಶ್ವರ ಇಬ್ಬರೂ ಮೂಲಭೂತವಾಗಿ ಒಂದೇ ಆಗಿರುವಾಗ ಜೀವಗಳಿಗೆ ಸೇವೆ ಸಲ್ಲಿಸುವುದು ಮತ್ತು ದೇವರನ್ನು ಪ್ರೀತಿಸುವುದು ಎರಡೂ ಒಂದೇ ಆಗಿರಬೇಕು. ಇಲ್ಲಿ ಒಂದು ವೈಶಿಷ್ಟ್ಯ ಇದೆ: ನೀನು ಒಬ್ಬ ಜೀವಿಗೆ ಅವನು ಒಬ್ಬ ಜೀವಿ . ಎಂದು ಭಾವಿಸಿ ಸೇವೆ ಸಲ್ಲಿಸಿದರೆ, ಅದು ದಯೆ (ಅನುಕಂಪ ) ಎನ್ನಿಸಿಕೊಳ್ಳುತ್ತದೆ,</p>

<!-- 349-5/0036-->
<p>ಅದು ಪ್ರೇಮವಲ್ಲ. ಆದರೆ ಯಾವಾಗ ನೀನು ಅವನಿಗೆ ಅವನು ಆತ್ಮವೆಂಬ ಭಾವನೆಯಿಂದ ಸೇವೆ ಸಲ್ಲಿಸುತ್ತೀಯೋ ಆಗ ಅದು ಪ್ರೇಮವಾಗುತ್ತದೆ. ಪ್ರೇಮದ ಏಕಮಾತ್ರ ಗುರಿಯೇ ಆತ್ಮ ಎಂಬುದನ್ನು ಶ್ರುತಿ, ಸ್ಮತಿ ಮತ್ತು ಪ್ರತ್ಯಕ್ಷಾನುಭವದಿಂದ ಅರಿಯಬಹುದು. ಆದ್ದರಿಂದ ಭಗವಾನ್ ಚೈತನ್ಯರು 'ಭಗವಂತನಿಗೆ ಪ್ರೇಮ, ಜೀವಿಗಳಿಗೆ ಅನುಕಂಪ'” ಎಂದು ಹೇಳಿದುದು ಸಮರ್ಪಕವಾಗಿದೆ. ಜೀವ ಮತ್ತು ಈಶ್ವರ ಇಬ್ಬರೂ ಭಿನ್ನ ಎಂಬ ಅಭಿಪ್ರಾಯವನ್ನು ಸೂಚಿಸಿದ ಭಗವಾನ್ ಚೈತನ್ಯರ ಈ ಸಿದ್ಧಾಂತವು ಅವರು ದೈತಿಗಳಾದುದರಿಂದ ಸಮಂಜಸವಾಗಿದೆ. ಆದರೆ ಅದೈತಿಗಳಾದ ನಮ್ಮ ದೃಷ್ಟಿಯಲ್ಲಿ ಜೀವನು ಭಗವಂತನಿಂದ ಬೇರೆ ಎಂಬ ಭಾವನೆ ಬಂಧನಕ್ಕೆ ಕಾರಣವಾಗುವುದು. ಆದ್ದರಿಂದ ಪ್ರೇಮವೇ ನಮ್ಮ ಮೂಲ ತತ್ಯವಾಗಿರಬೇಕು, ಅನುಕಂಪವಲ್ಲ, ಅನುಕಂಪ ಎಂಬ ಈ ಒಂದು ಶಬ್ದವನ್ನು ಜೀವಿಗಳಿಗೆ ಪ್ರಯೋಗಿಸುವುದೂ ಕೂಡ ನನಗೆ ದುರಭಿಮಾನ ಮತ್ತು ದುಡುಕೆಂದು ಅನ್ನಿಸುತ್ತದೆ. ನಮ್ಮಲ್ಲಿ ಸೇವಾಭಾವನೆ ಇರಬೇಕೆ ಹೊರತು ಅನುಕಂಪವಿರಕೂಡದು. ಪ್ರೇಮದ ಮನೋಭಾವನೆ, ಸರ್ವರಲ್ಲಿಯೂ ಆತ್ಮನಿರುವನೆಂಬ ಭಾವನೆ ಇರಬೇಕು.</p>
<p>- ಓ ಶರನ್, ನಿನ್ನ ಕಲ್ಯಾಣಕ್ಕಾಗಿ ನೀನು ವೈರಾಗ್ಯವನ್ನು ಹೊಂದು - ಪ್ರೇಮವೇ ಯಾವುದರ ಮನೋಭಾವನೆಯಾಗಿದೆಯೋ, ಯಾವುದು ಎಲ್ಲಾ ಅಸಮತೆಯನ್ನೂ ಒಂದುಗೂಡಿಸುವುದೊ, ಸಂಸಾರದ ರೋಗವನ್ನು ಗುಣಪಡಿಸುವುದೋ, ಈ ಇಂದ್ರಿಯಗೋಚರ ಜಗತ್ತಿನಲ್ಲಿ ಅನಿವಾರ್ಯವಾದ ತಾಪತ್ರಯಗಳ ವ್ಯಥೆಯನ್ನು ನಿರ್ಮೂಲ ಮಾಡುವುದೋ, ಸಮಸ್ತ ವಸ್ತುಗಳ ನೈಜಸ್ವರೂಪವನ್ನು ಪ್ರಕಟ ಗೊಳಿಸುವುದೋ, ಮಾಯೆಯ ಅಂಧಕಾರವನ್ನು ನಾಶಗೊಳಿಸುವುದೋ ಮತ್ತು ಬ್ರಹ್ಮನಿಂದ ಹಿಡಿದು ಹುಲ್ಲಿನೆಸಳಿನವರೆಗೆ ಪ್ರತಿಯೊಂದರಲ್ಲಿಯೂ ಆತ್ಮತತ್ವವನ್ನು ಬಯಲಿಗೆ ತರುವುದೋ ಅಂತಹ ವೈರಾಗ್ಯ ನಿನ್ನದಾಗಿರಲಿ ! ಇದೇ ನಿನ್ನೊಡನೆ ಪ್ರೇಮದಿಂದ ಶಾಶ್ವತವಾಗಿ ಬಂಧಿತನಾಗಿರುವ ವಿವೇಕಾನಂದನ ಅನವರತ ಪ್ರಾರ್ಥನೆ.</p>
<p>೩೪೪, ಸೋದರಿ ನಿವೇದಿತೆಗೆ *</p>
<p>ಆಲೂರ</p>
<p>೪ನೇ ಜುಲೈ, ೧೮೯೭ ನನ್ನ ಪ್ರೀತಿಯ ಮಿಸ್ ನೋಬೆಲ್,</p>
<p>- ಇಲ್ಲಿ ಈಚಿನ ದಿನಗಳಲ್ಲಿ ಲಂಡನ್ನಿನಿಂದ ಬರುವ ಒಳ್ಳೆಯ ಮತ್ತು ಕೆಟ್ಟ ಸುದ್ದಿಗಳು ನನ್ನನ್ನು ವಿಚಲಿತಗೊಳಿಸುತ್ತಿವೆ. ಆದರೆ ನಿನ್ನ ಪತ್ರಗಳು ಅತ್ಯಂತ ಆಹ್ಲಾದವನ್ನುಂಟುಮಾಡುತ್ತಿವೆ. ನನ್ನ ಆತ್ಮಕ್ಕೆ ಶಕ್ತಿಯನ್ನೂ ಭರವಸೆಯನ್ನೂ ನೀಡುತ್ತಿವೆ. ಅವು ನನಗೀಗ ಅತ್ಯಂತ ಆವಶ್ಯಕವಾಗಿವೆ. ದೇವರಿಗೆ ಗೊತ್ತು.</p>
<p>*<span class="en"> C.W, Vol. VIII, P. 407,</span></p>

<!-- 349-5/0037-->
<p>ನಾನು ಇನ್ನೂ ಹಿಮಾಲಯದಲ್ಲೇ ಇದ್ದರೂ, ಇನ್ನು ಮುಂದೆಯೂ ಒಂದು ತಿಂಗಳು ಇರುವುದಾದರೂ, ನಾನು ಇಲ್ಲಿಗೆ ಬರುವುದಕ್ಕೆ ಮುಂಚೆ ಕಲ್ಕತ್ತೆಯಲ್ಲಿ ಕೆಲಸವನ್ನು ಪ್ರಾರಂಭಿಸಿದೆನು. ಪ್ರತಿವಾರವೂ ಅದು ಹೇಗೆ ಮುಂದುವರಿಯುತ್ತಿವೆ ಎಂದು ವರದಿಗಳು ಬರುತ್ತಿವೆ.</p>
<p>ಈಗ ನಾನು ಬರಗಾಲದ ಕೆಲಸದಲ್ಲಿ ನಿರತನಾಗಿರುವೆನು. ಮುಂದಿನ ಕೆಲಸಗಳಿಗೆ ಕೆಲವು ಯುವಕರನ್ನು ತರಬೇತು ಮಾಡುವುದಲ್ಲದೆ ಬೋಧನೆಯ ಕೆಲಸಕ್ಕೆ ಹೆಚ್ಚು ಗಮನ ಕೊಡಲು ಸಾಧ್ಯವಾಗಿಲ್ಲ. ಅನ್ನದಾನದ ಕೆಲಸ ನನ್ನ ಶಕ್ತಿ ಮತ್ತು ದ್ರವ್ಯವೆಲ್ಲವನ್ನೂ ತೆಗೆದುಕೊಳ್ಳುತ್ತಿದೆ. ನಾನು ಎಲ್ಲೋ ಬಹಳ ಸ್ವಲ್ಪ ಕೆಲಸ ಮಾಡಲು ಸಾಧ್ಯವಾದರೂ, ಪ್ರತಿಫಲ ಅತ್ಯಾಶ್ಚರಕರವಾಗಿರುವುದು. ಬುದ್ಧನ ಕಾಲಾನಂತರ ಮೊದಲನೆಯ ಸಾರಿ, ಬ್ರಾಹ್ಮಣ ಹುಡುಗರು, ಕಾಲರಾ ರೋಗದಿಂದ ನರಳುತ್ತಿರುವ ಹೊಲೆಯರ ಹಾಸಿಗೆ ಪಕ್ಕದಲ್ಲಿ ಕುಳಿತು ಶುಕ್ರೂಷೆ ಮಾಡುತ್ತಿರುವುದನ್ನು ಕಾಣಬಹುದು.</p>
<p>ಭರತಖಂಡದಲ್ಲಿ ಉಪನ್ಯಾಸ ಮತ್ತು ಉಪದೇಶಗಳಿಂದ ಏನೂ ಪ್ರಯೋಜನವಿಲ್ಲ. ನಮಗೆ ಬೇಕಾಗಿರುವುದು ಕ್ರಿಯೋತ್ತೇಜಕ ಧರ್ಮ. ಮಹಮದೀಯರು ಹೇಳುವಂತೆ, “ದೇವರು ಮನಸ್ಸು ಮಾಡಿದರೆ ಅದನ್ನು ತೋರಿಸುತ್ತೇನೆ ಎಂದು ಶಪಥವನ್ನು ಮಾಡಿರುವೆನು. -</p>
<p>ಒಂದು ಸಂಸ್ಥೆಯನ್ನು ತೆರೆಯುವ ನಿನ್ನ ನಿರ್ಧಾರವನ್ನು ನಾನು ಸಂಪೂರ್ಣ ಒಪ್ಪುತ್ತೇನೆ. ನೀನು ಮುಂದೆ ಮಾಡುವ ಪ್ರತಿಯೊಂದಕ್ಕೂ ನನ್ನ ಒಪ್ಪಿಗೆ ಇದೆ ಎಂಬುದರಲ್ಲಿ ಸಂದೇಹ ಬೇಡ. ನಿನ್ನ ಸಾಮರ್ಥ್ಯ ಮತ್ತು ಸಹಾನುಭೂತಿಯಲ್ಲಿ ನನಗೆ ಸಂಪೂರ್ಣ ಭರವಸೆಯಿದೆ. ನಾನು ಆಗಲೇ ನಿನಗೆ ತುಂಬ ಋಣಿಯಾಗಿರುವೆನು, ಮತ್ತು ಪ್ರತಿದಿನವೂ ನೀನು ನನ್ನ ಋಣಭಾರವನ್ನು ಹೆಚ್ಚಿಸುತ್ತಿರುವೆ. ಇದೆಲ್ಲವೂ ಇತರರ ಒಳಿತಿಗಾಗಿ ಎಂಬುದೊಂದೇ ನನಗೆ ಸಮಾಧಾನ. ಇಲ್ಲದಿದ್ದರೆ, ವಿಂಬಲ್ಡನ್ ಸ್ನೇಹಿತರು ನನಗೆ ತೋರಿಸಿದ ದಯೆಗೆ ನಾನು ಖಂಡಿತವಾಗಿಯೂ ಅರ್ಹನಲ್ಲ. ಒಳ್ಳೆಯ, ಸ್ಥಿರಮತಿಯ ಅಕೃತ್ರಿಮ ಇಂಗ್ಲಿಷ್ ಜನರಾದ ನಿಮ್ಮನ್ನು ದೇವರು ಯಾವಾಗಲೂ ಆಶೀರ್ವದಿಸಲಿ. ಪ್ರತಿದಿನವೂ ದೂರದಿಂದ ನಿನ್ನನ್ನು ಹೆಚ್ಚು ಹೆಚ್ಚು ಪ್ರಶಂಸಿಸುತ್ತೇನೆ. ಅಲ್ಲಿಯ ಸ್ನೇಹಿತರೆಲ್ಲರಿಗೂ ನನ್ನ ಶಾಶ್ವತ ಪ್ರೀತಿಯನ್ನು ತಿಳಿಸು.</p>
<p>ನಿನ್ನ</p>
<p>ವಿವೇಕಾನಂದ</p>

<!-- 349-5/0038-->
<p>೩೪೫. ಮಿಸ್ ಮೇರಿ ಹೇಲ್‌ ಅವರಿಗೆ *</p>
<p>ಆಲೂರ</p>
<p>೯ನೇ ಜುಲೈ, ೧೮೯೭ ಪ್ರಿಯ ಸೋದರಿ,</p>
<p>* ನಿರಾಶಾಸೂಚಕವಾದ ನಿನ್ನ ಪತ್ರದ ಒಳ ಅರ್ಥವನ್ನು ಗಮನಿಸಿ ನನಗೆ ಬಹಳ ದುಃಖವಾಯಿತು. ಅದರ ಕಾರಣ ನನಗೆ ತಿಳಿದಿದೆ. ನೀನು ನೀಡಿದ ಎಚ್ಚರಿಕೆಗಾಗಿ ಅನೇಕ ವಂದನೆಗಳು. ನಿನ್ನ ಉದ್ದೇಶ ನನಗೆ ಸಂಪೂರ್ಣವಾಗಿ ಗೊತ್ತಿದೆ. ಅಜಿತ್‌ಸಿಂಗನ ಜೊತೆ ಇಂಗ್ಲೆಂಡಿಗೆ ಹೋಗುವುದಕ್ಕೆ ನಾನು ಅಣಿಮಾಡಿದ್ದೆ. ವೈದ್ಯರು ಅವಕಾಶ ಕೊಡದೆ ಇದು ದರಿಂದ ಅದು ನಿಂತುಹೋಯಿತು. ಹಾರಿಯೆಟ್ ಅಜಿತ್‌ಸಿಂಗನನ್ನು ಭೇಟಿಮಾಡಿದರೆ ನನಗೆ ಎಷ್ಟೋ ಸಂತೋಷವಾಗುವುದು. ನಿಮ್ಮಲ್ಲಿ ಯಾರನ್ನಾದರೂ ನೋಡುವುದಕ್ಕೆ ಅವನಿಗೆ ತುಂಬ ಸಂತೋಷವಾಗುವುದು.</p>
<p>ನಾನು ಅಮೆರಿಕದ ಮಹಿಳೆಯರ ಬಗ್ಗೆ ಹೇಳಿದುದನ್ನು ತೀವ್ರವಾಗಿ ನಿಂದಿಸುವ ಮತ್ತು ನನ್ನನ್ನು ಜಾತಿಭ್ರಷ್ಟನೆಂದು ಸಾರುವ ಅಮೆರಿಕಾದ ಪತ್ರಿಕಾ ವರದಿಗಳು ನನ್ನ ಹತ್ತಿರ ಬಹಳಷ್ಟಿವೆ. ನಾನು ಸಂನ್ಯಾಸಿಯಾಗಿರುವುದರಿಂದ ಕಳೆದುಕೊಳ್ಳುವುದಕ್ಕೆ ನನಗಾವ ಜಾತಿಯಿದೆ? ನನ್ನ ಜಾತಿಯು ಹೋಗದೆ ಇರುವುದು ಮಾತ್ರವಲ್ಲ, ನಾನು ಪಾಶ್ಚಾತ್ಯ ದೇಶಗಳಿಗೆ ಹೋದದ್ದು ಸಮುದ್ರ ಪ್ರಯಾಣಕ್ಕೆ ಇದ್ದ ವಿರೋಧವನ್ನು ನಾಶಮಾಡಿದೆ. ಭರತಖಂಡದ ಅರ್ಧ ಆಳುವ ಅರಸರೂ ಮುಕ್ಕಾಲು ಪಾಲು ಇಂಡಿಯಾ ದೇಶದ ವಿದ್ಯಾವಂತರೂ ನನ್ನ ಕಡೆಗಿರುವಾಗ ನನಗೆ ಬಹಿಷ್ಕಾರ ಹಾಕುವುದು ಅಷ್ಟು ಸುಲಭವಲ್ಲ ಅಲ್ಲದೆ ನನ್ನ ಪೂರ್ವಾಶ್ರಮದ ಜಾತಿಗೆ ಸೇರಿದ ಪ್ರಖ್ಯಾತನಾದ ರಾಜನೊಬ್ಬನು ನನ್ನ ಗೌರವಾರ್ಥವಾಗಿ ಒಂದು ಸಂತೋಷ ಕೂಟವನ್ನು ಏರ್ಪಡಿಸಿದ್ದನು. ಅದರಲ್ಲಿ ಆ ಜಾತಿಯ ಮುಖ್ಯಸ್ಥರೆಲ್ಲರೂ ಇದ್ದರು. ಅದಲ್ಲದೆ ಇಂಡಿಯಾ ದೇಶದ ಸಂನ್ಯಾಸಿಗಳು ಬೇರೆಯವರೊಡನೆ ಕುಳಿತು ಊಟ ಮಾಡುವುದಿಲ್ಲ; ಏಕೆಂದರೆ, ಅದು ಸಾಧಾರಣ ಮಾನವರೊಡನೆ ಕುಳಿತು ಊಟ ಮಾಡುವುದು ದೇವತೆಗಳ ಗೌರವಕ್ಕೆ ಕುಂದುತಂದಂತೆ. ಉಳಿದವರು ಸಾಧಾರಣ ಮಾನವರಾದರೆ, ಸಂನ್ಯಾಸಿಗಳನ್ನು ನಾರಾಯಣ ಎಂದು ಪರಿಗಣಿಸುತ್ತಾರೆ. ಪ್ರಿಯ ಮೇರಿ, ಈ ಪಾದಗಳು ರಾಜರ ಮನೆತನಕ್ಕೆ ಸೇರಿದವರಿಂದ ತೊಳೆದು ಆದರಿಸಿ ಪೂಜಿಸಲ್ಪಟ್ಟಿವೆ. ದೇಶದಲ್ಲೆಲ್ಲಾ ಹಿಂದೆ ಯಾರ ಕಾಲದಲ್ಲಿಯೂ ಇಲ್ಲದ ಅಸಾಧ್ಯ ಪುರೋಗಮನದ ಚಿಹ್ನೆ ಕಾಣುತ್ತಿದೆ.</p>
<p>ನಾನು ರಸ್ತೆಯೊಳಗೆ ಹೋಗಲು ಯತ್ನಿಸಿದರೆ ಶಿಸ್ತನ್ನು ಕಾಪಾಡಲು ಪೋಲೀಸಿನವರು ಆವಶ್ಯಕವಾಗಿತ್ತು ಎಂದರೆ ಸಾಕಾಗಿದೆ ! ನಿಜವಾಗಿಯೂ ಇದೇ ಅಲ್ಲವೆ ಬಹಿಷ್ಕಾರ ! ಇದು ಪಾದ್ರಿಗಳನ್ನು ವಿಸ್ಮಯಗೊಳಿಸಿತು. ಅದೇನೊ ನಿಜ. ಇಲ್ಲಿ ಅವರು ಯಾರು? ಅನಾಮದೇಯರು. ಇದುವರೆವಿಗೂ ಅವರು ಇರುವುದು ಕೂಡ ಜ್ಞಾಪಕವಿಲ್ಲ. ನಾನು ಒಂದು ಉಪನ್ಯಾಸದಲ್ಲಿ ಪಾದ್ರಿಗಳು (ಆಂಗ್ಲೆಯ ಚರ್ಚಿಗೆ ಸೇರಿದ ಸಭ್ಯರನ್ನು</p>
<p>*<span class="en"> C.W, Vol. V, P. 134</span></p>

<!-- 349-5/0039-->
<p>ಬಿಟ್ಟು) ಮತ್ತು ಅವರ ತಂಡ ಹೇಗೆ ಬಂದಿತು ಎಂಬುದನ್ನು ವಿವರಿಸುವಾಗ, ಅಮೆರಿಕಾ ದೇಶದ ಚರ್ಚಿಗೆ ಸೇರಿದ ಹೆಂಗಸರ ಬಗ್ಗೆಯೂ ಮತ್ತು ಸುಳ್ಳು ಸುದ್ದಿಗಳನ್ನು ಹುಟ್ಟಿಸುವ ಅವರ ಸಾಮರ್ಥ್ಯದ ಬಗ್ಗೆಯೂ ಹೇಳಬೇಕಾಯಿತು. ಇದನ್ನು ಈ ಪಾದ್ರಿಗಳು, ನಾನು ಅಲ್ಲಿ ಮಾಡಿದ ಕೆಲಸವನ್ನು ಹಾಳುಮಾಡುವುದಕ್ಕಾಗಿ, ಒಟ್ಟು ಅಮೆರಿಕಾದ ದೇಶದ ಸ್ತ್ರೀಯರನ್ನು ನಾನು ಖಂಡಿಸುತ್ತಿರುವೆನೆಂದು ಸಾರುತ್ತಿರುವರು. ತಮ್ಮ ವಿರೋಧವಾಗಿ ಏನನ್ನು ಹೇಳಿದರೂ ಅದನ್ನೆಲ್ಲ ಅಮೆರಿಕಾದವರು ಪ್ರೀತಿಸುವರೆಂದು ಪಾದ್ರಿಗಳು ತಿಳಿದಿರುವರು.</p>
<p>ನನ್ನ ಪ್ರಿಯ ಮೇರಿ, ಒಂದು ವೇಳೆ ನಾನು ಅಮೆರಿಕಾ ನಾರಿಯರ ಮೇಲೆ ವಿರೋಧವಾಗಿ ಏನನ್ನಾದರೂ ಘೋರ ನಿಂದನೆಗಳನ್ನು ಹೊರಸಿದ್ದರೂ, ಅದು, ಅವರು ನಮ್ಮ ತಾಯಂದಿರು ಮತ್ತು ಸಹೋದರಿಯರ ಮೇಲೆ ಹೊರಿಸುತ್ತಿರುವ ಅಪವಾದದ ಹೊರೆಯ ಲಕ್ಷದ ಒಂದು ಭಾಗವಾದರೂ ಆಗುವುದೆ? ಕೈಸ್ತ ಸ್ತ್ರೀ-ಪುರುಷ ಯಾಂಕಿಗಳಿಗೆ ವಿಧರ್ಮಿಗಳಾದ ಭಾರತೀಯರ ಮೇಲೆ ಇರುವ ದ್ವೇಷವನ್ನು ತೊಳೆಯಲು ಯಾವ ಸಮುದ್ರದ ಜಲವೂ ಸಾಕಾಗುವುದಿಲ್ಲ. ನಾವೇನು ಅವರಿಗೆ ತಪ್ಪು ಮಾಡಿರುವುದು? ಇನ್ನೊಬ್ಬರು ಟೀಕಿಸುವಾಗ ಯಾಂಕಿಗಳು ಮೊದಲು ಸಮಾಧಾನವಾಗಿರುವುದನ್ನು ಕಲಿಯಲಿ. ಅನಂತರ ಇನ್ನೊಬ್ಬರನ್ನು ಖಂಡಿಸಲಿ. ಯಾರು ಇತರರನ್ನು ನಿಂದಿಸುವುದಕ್ಕೆ ಸದಾ ಸಿದ್ಧರಾಗಿರುವರೋ ಅವರು ಇನ್ನೊಬ್ಬರಿಂದ ಸ್ವಲ್ಪವಾದರೂ ಖಂಡನೆಯನ್ನು ಸಹಿಸಲಾರರು ಎಂಬುದು ಪ್ರಖ್ಯಾತವಾದ ಮಾನಸಿಕ ಸಂಗತಿ, ಪುನಃ, ನಾನು ಅವರಿಂದ ಎಷ್ಟನ್ನು ಸ್ವೀಕರಿಸಿರುವೆನು? ನಿಮ್ಮ ಮನೆ, ಶ್ರೀಮತಿ ಬುಲ್; ಲೆಗೆಟ್ಸ್ ಮತ್ತು ಇತರ ಕೆಲವು ದಯಾಪರರು ಅಲ್ಲದೆ ಬೇರೆ ಯಾರು ನನ್ನನ್ನು ದಯೆಯಿಂದ ಕಂಡರು? ನನ್ನ ಆಲೋಚನೆಯನ್ನು ಕಾರ್ಯರೂಪಕ್ಕೆ ತರಲು ಸಹಾಯ ಮಾಡುವುದಕ್ಕಾಗಿ ಯಾರು ಮುಂದೆ ಬಂದರು? ನಾನು ಮರಣೋನ್ಮುಖ ನಾಗುವವರೆಗೂ ದುಡಿಯ ಬೇಕಾಯಿತು. ಅಮೆರಿಕಾದವರು ವಿಶಾಲ ಹೃದಯರಾಗಲಿ, ಹೆಚ್ಚು ಆಧ್ಯಾತ್ಮಿಕರಾಗಲಿ ಎಂದು ನಾನು ನನ್ನ ಶಕ್ತಿಯನ್ನೆಲ್ಲಾ ಅಲ್ಲಿ ವ್ಯಯಮಾಡಬೇಕಾಯಿತು. ನಾನು ಇಂಗ್ಲೆಂಡಿನಲ್ಲಿ ಕೇವಲ ಆರು ತಿಂಗಳು ಕೆಲಸ ಮಾಡಿದೆನು. ನನ್ನ ವಿಷಯವಾಗಿ ಅವಮಾನಕರವಾದ ಮಾತು ಒಂದಾದರೂ ಇಲ್ಲ. ಆದರೆ ಒಂದು ಮಾತ್ರ; ಅದು ಅಮೆರಿಕಾ ಚರ್ಚಿಗೆ ಸೇರಿದ ಓರ್ವ ಮಹಿಳೆಯಿಂದ. ಇದರಿಂದ ನನ್ನ ಆಂಗ್ಲೆಯ ಸ್ನೇಹಿತರಿಗೆ ಸಮಾಧಾನವಾಯಿತು. ನಿಂದೆ ಇಲ್ಲದುದು ಮಾತ್ರವಲ್ಲ, ಅನೇಕ ಆಂಗ್ಲೆಯ ಚರ್ಚಿನ ಉತ್ತಮ ಪಾದ್ರಿಗಳು ಕೂಡ ನನ್ನ ಚಿರಸ್ನೇಹಿತರಾದರು. ಯಾರನ್ನೂ ಕೇಳದೆಯೇ ನನ್ನ ಕೆಲಸಕ್ಕೆ ಹೆಚ್ಚು ಸಹಾಯ ಒದಗಿತು. ಇದಕ್ಕಿಂತ ಇನ್ನೂ ಹೆಚ್ಚು ಸಿಕ್ಕುವುದೆಂಬುದರಲ್ಲಿ ಸಂದೇಹವಿಲ್ಲ. ನನ್ನ ಕೆಲಸವನ್ನು ನೋಡಿ ಅದಕ್ಕೆ ಸಹಾಯವನ್ನು ಒದಗಿಸಿಕೊಡುವುದಕ್ಕೆ ಒಂದು ಸಂಘವಿದೆ. ನಾಲ್ಕು ಜನ ಗೌರವಸ್ಟರು ನನ್ನ ಕೆಲಸಕ್ಕೆ ಸಹಾಯ ಮಾಡಲು ಇಂಡಿಯಾದೇಶಕ್ಕೆ ನನ್ನೊಡನೆ ಬಂದರು. ಹತ್ತಾರು ಜನರು ಸಿದ್ಧರಾಗಿರುವರು. ನಾನು ಇನ್ನೊಮ್ಮೆ ಹೋದಾಗ ನೂರಾರು ಜನರು ಸಿದ್ದರಾಗುವರು.</p>

<!-- 349-5/0040-->
<p>- ಪ್ರಿಯ, ಪ್ರಿಯ ಮೇರಿ, ನನಗೋಸುಗವಾಗಿ ಅಂಜಬೇಕಾಗಿಲ್ಲ. ಪ್ರಪಂಚ ವಿಶಾಲವಾಗಿದೆ, ಬಹಳ ವಿಶಾಲವಾಗಿದೆ. 'ಯಾಂಕಿಗಳು'' ಎಷ್ಟೇ ಕೋಪಿಸಿ ಕೊಂಡರೂ ನನಗೆ ಇರುವುದಕ್ಕೆ ಸ್ವಲ್ಪ ಸ್ಥಳವಿದ್ದೇ ಇದೆ. ಹೇಗಾದರೂ ಆಗಲಿ ನನ್ನ ಕೆಲಸದಲ್ಲಿ ನನಗೆ ತುಂಬಾ ಸಮಾಧಾನವಿದೆ. ನಾನು ಯಾವುದನ್ನೂ ಮುಂದಾಗಿ ಯೋಜಿಸಲಿಲ್ಲ. ಅದು ಬಂದ ಹಾಗೆ ನಾನು ತೆಗೆದುಕೊಂಡಿರುವೆನು. ನನ್ನ ತಲೆಯಲ್ಲಿ ಒಂದು ಆಲೋಚನೆ ಮಾತ್ರ ಕುದಿಯುತ್ತಿತ್ತು. ಅದೇ ಭರತ ಖಂಡದ ಜನಸಾಮಾನ್ಯರನ್ನು ಮೇಲೆತ್ತುವ ಒಂದು ಯಂತ್ರ ಕೆಲಸಮಾಡುವಂತೆ ಮಾಡುವುದು. ಸ್ವಲ್ಪಮಟ್ಟಿಗೆ ನಾನು ಅದನ್ನು ನೆರವೇರಿಸುವುದರಲ್ಲಿ ಜಯಶೀಲ ನಾಗಿರುವೆನು. ನನ್ನ ಹುಡುಗರು ಬರಗಾಲ, ಸಾಂಕ್ರಾಮಿಕ ರೋಗ, ದುಃಖ, ಇವುಗಳ ಮಧ್ಯದಲ್ಲಿ ಈಗ ಕೆಲಸ ಮಾಡುತ್ತಿರುವರು ಎಂಬುದನ್ನು ನೋಡಿದ್ದರೆ ನಿನ್ನ ಹೃದಯಕ್ಕೆ ಆನಂದವಾಗುತ್ತಿತ್ತು. ಕಾಲರಾ ರೋಗದಿಂದ ನರಳುವ ಪರೆಯನ ಚಾಪೆಯ ಹತ್ತಿರ ಕುಳಿತು ಸೇವೆ ಮಾಡುವರು, ಉಪವಾಸದಿಂದ ನರಳುವ ಚಂಡಾಲರಿಗೆ ಊಟವಿಡುವರು. ನನಗೆ ಮತ್ತು ಅವರಿಗೆಲ್ಲರಿಗೂ ದೇವರು ಸಹಾಯವನ್ನು ಒದಗಿಸುವನು. ಜನರು ಯಾರು?'' ಪ್ರಿಯತಮನಾದ ಆತನು ನನ್ನಲ್ಲಿರುವನು. ನಾನು ಅಮೆರಿಕಾದಲ್ಲಿದ್ದಾಗ, ಇಂಗ್ಲೆಂಡಿನಲ್ಲಿದ್ದಾಗ, ಇಂಡಿಯಾ ದೇಶದಲ್ಲಿ ಅನಾಮಧೇಯನಾಗಿ ಊರಿಂದ ಊರಿಗೆ ಅಲೆಯುತ್ತಿದ್ದಾಗ, ಆತನು ನನ್ನಲ್ಲಿದ್ದನು. ಅವರು ಏನು ಹೇಳುತ್ತಾರೆ ಎಂಬ ವಿಚಾರದಿಂದ ನನಗೆ ಏನು ಆಗಬೇಕು ? ಅವರು ಮಕ್ಕಳು, ಅವರಿಗೆ ಇನ್ನೂ ಏನೂ ಹೆಚ್ಚು ಗೊತ್ತಿಲ್ಲ. ಏನು ? ಆತ್ಮಸಾಕ್ಷಾತ್ಕಾರ ಪಡೆ ದ, ಅರ್ಥವಿಲ್ಲದ ಪ್ರಾಪಂಚಿಕ ವಸ್ತುವಿನ ನಿಸ್ಸಾರವನ್ನು ತಿಳಿದ ನಾನು, ಈ ಮಕ್ಕಳ ಕೂಗಾಟದಿಂದ ನಡೆಯುವ ಹಾದಿಯಿಂದ ತಪ್ಪುವೆನೆ? ಏನು? ನಾನು ಹಾಗೆ ಕಾಣುವೆನೊ? - ನನ್ನ ವಿಚಾರವಾಗಿ ನಾನು ಹೆಚ್ಚು ಮಾತಾಡಬೇಕಾಯಿತು, ಏಕೆಂದರೆ ನಿನಗೆ ಅದನ್ನು ಹೇಳಬೇಕಾಗಿತ್ತು. ನನ್ನ ಕೆಲಸ ಪೂರೈಸಿತೆಂದು ನನಗೆ ತೋರುತ್ತದೆ. ಹೆಚ್ಚು ಎಂದರೆ ಮೂರು ನಾಲ್ಕು ವರ್ಷ ಆಯಸ್ಸು ಇನ್ನು ನನಗೆ ಮಿಕ್ಕಿರುವುದು. ನನ್ನ ಮುಕ್ತಿಯ ಆಸೆಯನ್ನೆಲ್ಲಾ ನಾನು ಕಳೆದುಕೊಂಡಿರುವೆನು. ನನಗೆ ಪ್ರಾಪಂಚಿಕ ಭೋಗ ಎಂದಿಗೂ ಬೇಕಾಗಿರಲಿಲ್ಲ. ನನ್ನ ಯಂತ್ರ ಚೆನ್ನಾಗಿ ಕೆಲಸ ಮಾಡುವುದನ್ನು ನೋಡಬೇಕು. ಮಾನವನ ಅಭಿವೃದ್ಧಿಗೋಸುಗವಾಗಿ, ಭರತಖಂಡದಲ್ಲಾದರೂ, ಪ್ರಯತ್ನ ಮಾಡಿರುವೆನು. ಅದನ್ನು ಪ್ರಪಂಚದಲ್ಲಿ ಯಾವ ಶಕ್ತಿಯೂ ತಡೆಯಲಾರದೆಂದು ನಿಸ್ಸಂಶಯವಾಗಿ ತಿಳಿದ ಮೇಲೆ, ಮುಂದೆ ಏನಾಗುವುದೆಂಬುದನ್ನು ಆಲೋಚಿಸದೆ ನಾನು ಮಲಗುವೆನು. ಪುನಃ ಪುನಃ ನನಗೆ ಜನ್ಮ ಪ್ರಾಪ್ತವಾಗಲಿ, ಸಾವಿರಾರು ಕಷ್ಟನಷ್ಟಗಳನ್ನು ನಾನು ಅನುಭವಿಸುವಂತಾಗಲಿ. ಇದರಿಂದ ಇರುವ ಒಬ್ಬನೇ ದೇವರನ್ನು, ನಾನು ನಂಬುವ ಒಬ್ಬನೇ ದೇವರನ್ನು, ಎಲ್ಲ ಜೀವಿಗಳ ಮೊತ್ತವನ್ನು ನಾನು ಪೂಜಿಸುವಂತಾದರೆ ಸಾಕು - ಎಲ್ಲಕ್ಕಿಂತ ಹೆಚ್ಚಾಗಿ ದುರುಳನಾದ ನನ್ನ ದೇವರನ್ನು - ದುಃಖಿಯಾದ ನನ್ನ ದೇವರನ್ನು, ಎಲ್ಲಾ ಜನಾಂಗದ ಎಲ್ಲಾ ಜಾತಿಯ ದೀನರಾದ ನನ್ನ ದೇವರನ್ನು ಪೂಜಿಸಬೇಕೆಂಬುದೇ ನನ್ನ ಪ್ರಾರ್ಥನೆಯ ಪರಮ ಗುರಿ.</p>

<!-- 349-5/0041-->
<p>"ಯಾರು ನಿನ್ನಲ್ಲಿಯೂ ನಿನ್ನ ಹೊರಗೂ ಇರುವನೊ, ಪ್ರತಿಯೊಂದು ಕೈಗಳ ಮೂಲಕವೂ ಕೆಲಸ ಮಾಡುತ್ತಿರುವನೊ, ಎಲ್ಲ ಕಾಲುಗಳ ಮೂಲಕವೂ ನಡೆಯುತ್ತಿರುವನೋ, ಯಾರ ದೇಹ ನೀನಾಗಿರುವೆಯೊ ಅವನನ್ನೇ ಪೂಜಿಸು, ಬೇರೆ ಎಲ್ಲ ಮೂರ್ತಿಗಳನ್ನು ಒಡೆದುಹಾಕು.”</p>
<p>'ಯಾರು ಶ್ರೀಮಂತರಲ್ಲಿ ಮತ್ತು ಬಡವರಲ್ಲಿರುವನೋ, ಯಾರು ಪಾಪಿ, ಪುಣ್ಯಾತ್ಮ, ದೇವ, ಮತ್ತು ಕೀಟಗಳಲ್ಲಿರುವನೋ, ಅಂತಹ ಕಾಣುವ, ತಿಳಿಯಲ್ಪಡುವ, ಸರ್ವವ್ಯಾಪಿಯಾದ, ನಿಜವಾದ ದೇವರನ್ನು ಪೂಜಿಸು. ಉಳಿದ ಎಲ್ಲಾ ವಿಗ್ರಹಗಳನ್ನು ಬಿಸುಡಾಚೆ.”</p>
<p>“ಯಾರಿಗೆ ಹಿಂದಿನ ಜನ್ಮವಿಲ್ಲವೋ, ಮುಂದೆ ಜನ್ಮವಿರದೋ, ಸಾವು ಬರುವುದು ಹೋಗುವುದು ಇಲ್ಲವೋ, ಯಾರಲ್ಲಿ ನಾವು ಹಿಂದೆ ಯಾವಾಗಲೂ ಐಕ್ಯರಾಗಿದ್ದೆವೊ ಮತ್ತು ಮುಂದೆಯೂ ಇರುವೆವೊ, ಅವನನ್ನು ಪೂಜಿಸು. ಉಳಿದೆಲ್ಲ ವಿಗ್ರಹಗಳನ್ನು ಬಿಸುಡಾಚೆ.''</p>
<p>“ಎಲೈ ಮೂರ್ಖರೆ, ಜೀವಂತ ದೇವರನ್ನು, ಜಗತ್ತಿನಲ್ಲೆಲ್ಲ ತುಂಬಿರುವ ಅವನ ಪ್ರತಿಬಿಂಬಗಳನ್ನು ಕಡೆಗಣಿಸಿ, ಕಾಲ್ಪನಿಕ ನೆರಳನ್ನು ಬೆನ್ನು ಹತ್ತುತ್ತಿರುವಿರಲ್ಲ ! ಈ ಪ್ರತ್ಯಕ್ಷ ದೇವರನ್ನು ಮಾತ್ರ ಪೂಜಿಸು, ಬೇರೆ ಎಲ್ಲ ವಿಗ್ರಹಗಳನ್ನೂ ಬಿಸಾಡು.''</p>
<p>ನನಗೆ ಕಾಲವಿರುವುದು ಅಲ್ಪ. ನಾನು ಏನನ್ನು ಹೇಳಬೇಕೆಂದಿರುವೆನೋ ಅದನ್ನು ವ್ಯಕ್ತಪಡಿಸುವೆನು. ಕೆಲವರಿಗೆ ಅದರಿಂದ ವ್ಯಥೆಯಾಗಬಹುದು. ಕೆಲವರಿಗೆ ಅದರಿಂದ ಕೋಪ ಬರಬಹುದು. ಇವಾವುದನ್ನು ಲೆಕ್ಕಿಸದೆ ವ್ಯಕ್ತಪಡಿಸುವೆನು. ಆದಕಾರಣ ಪ್ರಿಯ ಮೇರಿ, ನನ್ನ ಬಾಯಿಂದ ಏನು ಬಂದರೂ ನೀನು ಅಂಜದಿರು. ಏಕೆಂದರೆ ನನ್ನ ಹಿಂದಿರುವ ಶಕ್ತಿ ವಿವೇಕಾನಂದನಲ್ಲ, ಆದರೆ ದೇವರು. ಯಾವುದು ಹಿತವೆಂಬುದು ಆತನಿಗೆ ಗೊತ್ತಿದೆ. ನಾನು ಪ್ರಪಂಚವನ್ನು ಮೆಚ್ಚಿಸಲೆತ್ನಿಸುವುದು ಪ್ರಪಂಚಕ್ಕೆ ನೋವನ್ನುಂಟುಮಾಡಿದಂತೆ, ಬಹುಜನರ ವಾಣಿ ತಪ್ಪು, ಅವರು ಆಳುತ್ತಿದ್ದರೂ ಪ್ರಪಂಚವು ಹೀನಸ್ಥಿತಿಯಲ್ಲಿರುವುದನ್ನು ನೋಡುವೆವು, ಪ್ರತಿಯೊಂದು ಹೊಸ ಭಾವನೆಯೂ ಒಂದು ವಿರೋಧವನ್ನು ಎಬ್ಬಿಸಲೇಬೇಕು - ನಾಗರಿಕರಲ್ಲಿ ಗೌರವ ತಾತ್ಸಾರ - ಅನಾಗರಿಕರಲ್ಲಿ ಮೃಗೀಯ ಕೂಗಾಟ ಮತ್ತು ಅನಿಷ್ಟವಾದ ಅಪವಾದಗಳು ಬರುವುವು.</p>
<p>ಈ ಮಣ್ಣು ಹುಳುಗಳು ಕೂಡ ನೇರವಾಗಿ ನಿಲ್ಲಬೇಕು. ಮಕ್ಕಳು ಕೂಡ ಬೆಳಕನ್ನು ನೋಡಬೇಕು. ಅಮೆರಿಕಾದವರು ಹೊಸ ಸುರಾಪಾನದಿಂದ ಉನ್ಮತ್ತರಾಗಿರುವರು. ನಮ್ಮ ದೇಶದ ಮೇಲೆ ಅಭಿವೃದ್ದಿಯ ನೂರಾರು ತರಂಗಗಳು ಬಂದು ಹೋಗಿವೆ. ಯಾವ ಮಗುವೂ ಇನ್ನೂ ತಿಳಿದುಕೊಳ್ಳಲಾರದ ಪಾಠವನ್ನು ನಾವು ಕಲಿತಿರುವೆವು. ಇದೆಲ್ಲ ವ್ಯರ್ಥ, ಈ ಭಯಾನಕ ಪ್ರವಾಹವೆಲ್ಲ ಬರಿಯ ಮಾಯೆ, ತ್ಯಾಗ ಮಾಡು, ಸೌಖ್ಯದಿಂದಿರು. ಕಾಮಕಾಂಚನಗಳಾಸೆಯನ್ನು ತೊರೆ. ಬೇರೆ ಯಾವ ಬಂಧನವೂ ಇಲ್ಲ. ಮದುವೆ, ಕಾಮ, ಕಾಂಚನ ಇವೇ ಜೀವಂತ ಪಿಶಾಚಿಗಳು, ಪ್ರಾಪಂಚಿಕ ಪ್ರೀತಿಯೆಲ್ಲ</p>

<!-- 349-5/0042-->
<p>ದೇಹದಿಂದ ಮೊದಲಾಗುವುದು. ಕಾಮವೆಲ್ಲ, ಕಾಂಚನವೆಲ್ಲ ಹೋದಮೇಲೆ ಆಧ್ಯಾತ್ಮಿಕ ದರ್ಶನಕ್ಕೆ ಕಣ್ಣುಗಳು ತೆರೆಯುವುವು. ಆತ್ಮ ಸ್ವಂತ ಅನಂತಶಕ್ತಿಯನ್ನು ಹೊಂದುವುದು. ಹ್ಯಾರಿಯಟ್‌ಳನ್ನು ನೋಡುವುದಕ್ಕೆ ನಾನು ಇಂಗ್ಲೆಂಡಿನಲ್ಲಿದ್ದಿದ್ದರೆ ಎಷ್ಟು ಚೆನ್ನಾಗಿತ್ತು ! ನಾನು ಸಾಯುವುದಕ್ಕೆ ಮುಂಚೆ ನೀವು ನಾಲ್ಕು ಜನ ಸೋದರಿಯರನ್ನು ಕಾಣಬೇಕೆಂಬುದು ನನ್ನ ಆಸೆ. ಇದು ಖಂಡಿತ ಸಿದ್ಧಿಸುತ್ತದೆ.</p>
<p>ಅನವರತವೂ ನಿನ್ನ ವಿಶ್ವಾಸಪೂರ್ವಕ</p>
<p>ವಿವೇಕಾನಂದ</p>
<p>೩೪೬. ಸ್ವಾಮಿ ಬ್ರಹ್ಮಾನಂದರಿಗೆ *</p>
<p>ಆಲೋರ</p>
<p>೧೦ನೇ ಜುಲೈ, ೧೮೯೭ ನನ್ನ ಪ್ರೀತಿಯ ರಾಖಾಲ್,</p>
<p>ಇಂದು ನೀನು ಕಳುಹಿಸಿದ ನಮ್ಮ ಸಂಘದ ಗುರಿಯ ಕರಡು <span class="en">(Proof</span>) ಪ್ರತಿಗಳನ್ನು ತಿದ್ದಿ ಕಳುಹಿಸುತ್ತೇನೆ. ನಮ್ಮ ಸಂಘದವರು ಓದಿದ ವಿಧಿನಿಯಮಗಳ ಭಾಗ ತುಂಬ ತಪ್ಪಿನಿಂದ ಕೂಡಿದೆ. ಅದನ್ನು ಚೆನ್ನಾಗಿ ತಿದ್ದಿ ಪುನಃ ಮುದ್ರಿಸು. ಇಲ್ಲದೇ ಇದ್ದರೆ ಜನರು ನೋಡಿ ನಗುವರು.</p>
<p>ಬಸ್ಟಾಂಪುರದಲ್ಲಿ ನಡೆಯುತ್ತಿರುವ ಕೆಲಸ ಬಹಳ ಚೆನ್ನಾಗಿದೆ. ಅಂತಹ ಕೆಲಸಗಳು ಜಯಪ್ರದವಾಗುವುವು. ಸಿದ್ದಾಂತಗಳು ಮತ್ತು ಮತಗಳು ಹೃದಯವನ್ನು ಮುಟ್ಟಬಲ್ಲವೆ? ಕೆಲಸ, ಕೆಲಸ, ಆದರ್ಶಜೀವನವನ್ನು ಅನುಸರಿಸು - ಸಿದ್ದಾಂತಗಳು ಮತ್ತು ಅಭಿಪ್ರಾಯಗಳಿಂದ ಪ್ರಯೋಜನವೇನು? ತತ್ರ, ಯೋಗ, ತಪಸ್ಸು, ಪೂಜೆಯ ಮನೆ - ಅನ್ನ ಅಥವಾ ತರಕಾರಿಯ ನೈವೇದ್ಯ - ಇವುಗಳೆಲ್ಲ ಒಬ್ಬ ಮನುಷ್ಯನ ಅಥವಾ ಒಂದು ದೇಶದ ಧರ್ಮವಾಗಿದೆ. ಆದರೆ ಪರೋಪಕಾರವೇ ಒಂದು ಮಹತ್ತಾದ ವಿಶ್ವಧರ್ಮ. ಗಂಡಸರು, ಹೆಂಗಸರು, ಆಬಾಲವೃದ್ಧರು, ಪಂಚಮನವರೆಗೂ, ಎಲ್ಲಾ ಪ್ರಾಣಿಗಳವರೆಗೂ ಎಲ್ಲರೂ ಈ ಧರ್ಮವನ್ನು ತಿಳಿದುಕೊಳ್ಳಬಹುದು. ಬರಿಯ ನಿಷೇಧಾತ್ಮಕ ಧರ್ಮದಿಂದ ಏನಾದರೂ ಪ್ರಯೋಜನವಿದೆಯೇನು? ಕಲ್ಲು ಎಂದಿಗೂ ಅಶುದ್ಧವಾಗುವುದಿಲ್ಲ, ಹಸು ಎಂದಿಗೂ ಸುಳ್ಳನ್ನು ಹೇಳುವುದಿಲ್ಲ, ಮರ ಕಳ್ಳತನ ಅಥವಾ ದರೋಡೆಯನ್ನು ಮಾಡುವುದಿಲ್ಲ, ಆದರೆ ಇದರಿಂದ ಪ್ರಯೋಜನವೇನು ? ಆಗಲಿ, ನೀನು ಕದಿಯುವುದಿಲ್ಲ, ಸುಳ್ಳು ಹೇಳುವುದಿಲ್ಲ, ಸ್ತ್ರೀ ವ್ಯಾಮೋಹಿಯಲ್ಲ; ಆದರೆ ದಿನಕ್ಕೆ ನಾಲ್ಕು ಗಂಟೆ ಧ್ಯಾನ ಮಾಡುತ್ತಿ, ಭಕ್ತಿಯಿಂದ ಬಹಳ ಹೊತ್ತು ಎರಡುವೇಳೆ ಗಂಟೆ ಬಾರಿಸುತ್ತಿ ಎಂದು ಇಟ್ಟುಕೊಳ್ಳೋಣ. ಆದರೂ ಇವುಗಳಿಂದ ಏನು ಪ್ರಯೋಜನ? ನೀನು ಮಾಡಿದ ಕೆಲಸ ಸ್ವಲ್ಪವಾದರೂ, ಬರಾಂಪುರ ನಿನಗೆ ಚಿರಕಾಲವೂ</p>
<p>*<span class="en"> C.W, Vol. VI, P. 402</span></p>

<!-- 349-5/0043-->
<p>ಕೃತಜ್ಞವಾಗಿರುತ್ತದೆ. ಈಗ ನೀನು ಏನು ಹೇಳಿದರೆ ಜನರು ಅದನ್ನು ಮಾಡುವರು. ನೀನು ಇನ್ನು ಮೇಲೆ ಜನರೊಂದಿಗೆ ರಾಮಕೃಷ್ಣರು ಅವತಾರಪುರುಷರು ಎಂದು'' ವಾದಮಾಡಬೇಕಾಗಿಲ್ಲ. ಅದಿಲ್ಲದೆ ಬರೀ ಉಪನ್ಯಾಸದಿಂದ ಪ್ರಯೋಜನವೇನು? ಬಾಯಿಮಾತಿನಿಂದ ಹೊಟ್ಟೆ ತುಂಬುವುದೇ? ನೀನು ಹತ್ತು ಜಿಲ್ಲೆಗಳಲ್ಲಿ ಹಾಗೆ ಮಾಡಿದರೆ ಹತ್ತು ಜಿಲ್ಲೆಗಳೂ ನಿನ್ನದಾಗಿ, ಎಂದೆಂದಿಗೂ ಹಾಗೆಯೇ ಉಳಿಯುವುವು. ನೀನು ಬುದ್ದಿವಂತನಾದ ಹುಡುಗ. ಆದಕಾರಣ, ಸದ್ಯಕ್ಕೆ ಕೆಲಸದ ಇಲಾಖೆಯ ಮೇಲೆ ಗಮನ ಕೊಡು. ಕಾಯಾ ವಾಚಾ ಮನಸಾ ಅವುಗಳ ಪ್ರಯೋಜನ ಮಾತ್ರ ಹೆಚ್ಚುವಂತೆ ಮಾಡು. ಮನೆಯಿಂದ ಮನೆಗೆ ಹೋಗುವುದಕ್ಕೆ ಕೆಲವು ಹುಡುಗರನ್ನು ಜೊತೆಗೂಡಿಸು, ಅಲಾಖೆಯ ಸಾಧುಗಳಂತೆ ಅವರು ತಮಗೆ ಏನು ಸಿಕ್ಕುವುದೋ - ಹಣ - ಅಥವಾ ಹಳೆಯ ಬಟ್ಟೆ - ಅಕ್ಕಿ - ತಿನ್ನುವ ಸಾಮಾನುಗಳು - ಅಥವಾ ಏನು ಸಿಕ್ಕಿದರೆ ಅವುಗಳನ್ನು ತೆಗೆದುಕೊಂಡು ಬರಲಿ. ಅನಂತರ ಅವುಗಳನ್ನು ದೀನರಿಗೆ ಹಂಚು. ಅದು ಕೆಲಸ; ನಿಜವಾದ ಕೆಲಸ - ಅನಂತರ ಜನರಿಗೆ ನಂಬಿಕೆ ಹುಟ್ಟುವುದು, ಏನು ಹೇಳಿದರೆ ಅದನ್ನು ಮಾಡುವರು. - ಕಲ್ಕತ್ತಾ ಸಭೆಯ ಖರ್ಚು ಕಳೆದು ಮಿಕ್ಕ ಎಲ್ಲಾ ದುಡ್ಡನ್ನೂ ಕ್ಷಾಮ ನಿವಾರಣೆಗೆ, ಅಥವಾ ಕಲ್ಕತ್ತೆಯಲ್ಲಿ ವಾಸಿಸುವ ಅನೇಕ ಬಡವರಿಗೆ ಕೊಡು. ಸ್ಮಾರಕಭವನ ಮುಂತಾದವುಗಳು ಬೇಕಿಲ್ಲ. ದೇವರು ತನಗೆ ಯಾವುದು ಒಳ್ಳೆಯದೆಂದು ತೋರುವುದೊ ಅದನ್ನು ಮಾಡುತ್ತಾನೆ. ಸದ್ಯಕ್ಕೆ ನಾನು ಆರೋಗ್ಯದಿಂದ ಇರುವೆನು.</p>
<p>ಸಾಮಗ್ರಿಗಳನ್ನು ಏತಕ್ಕೆ ನೀನು ಶೇಖರಿಸುತ್ತಿಲ್ಲ ? ನಾನು ಹೋಗಿ ಪತ್ರಿಕೆಯನ್ನು ಹೊರಡಿಸುವೆನು. ದಯೆ ಮತ್ತು ಪ್ರೀತಿಗಳಿಂದ ಪ್ರಪಂಚವನ್ನೇ ಕೊಳ್ಳಬಹುದು. ಉಪನ್ಯಾಸ, ಪುಸ್ತಕ, ತತ್ತ್ವ ಇವು ಅದಕ್ಕಿಂತ ಕಡಮೆ. ದೀನರ ಸೇವೆಗೋಸುಗವಾಗಿ ಇಂತಹ ಒಂದು ಶಾಖೆಯನ್ನು ತೆರೆಯಬೇಕೆಂದು ದಯವಿಟ್ಟು ಶಶಿಗೆ ಒಂದು ಕಾಗದ ಬರೆ.</p>
<p>ಪೂಜೆಯ ಖರ್ಚನ್ನು ತಿಂಗಳಿಗೆ ಎರಡು ರೂಪಾಯಿಗೆ ಇಳಿಸು, ದೇವರ ಮಕ್ಕಳು ಉಪವಾಸದಿಂದ ನರಳುತ್ತಿರುವರು. ನೀರು ಮತ್ತು ತುಳಸಿದಳದಿಂದ ಮಾತ್ರ ಪೂಜಿಸು. ದೇವರ ನೈವೇದ್ಯಕ್ಕೆ ಕೊಡುವ ಹಣವನ್ನು, ದೀನರಲ್ಲಿರುವ ಜೀವಂತನಾದ ದೇವರಿಗೆ ಆಹಾರವನ್ನು ನೈವೇದ್ಯ ಮಾಡುವುದರಲ್ಲಿ ವ್ಯಯಮಾಡಲಿ, ಆಗ ಅವನ ದಯೆ ಎಲ್ಲರ ಮೇಲೂ ಹರಿಯುವುದು. ಯೋಗೇನ್ಗೆ ಇಲ್ಲಿ ಶರೀರ ಸ್ಥಿತಿ ಸರಿಯಾಗಿರಲಿಲ್ಲ. ಆದಕಾರಣ ಇಂದು ಕಲ್ಕತ್ತೆಗೆ ಹೊರಟನು. ನಾನು ಪುನಃ ದೇವಲ್‌ದಾರ್‌ಗೆ ನಾಳೆ ಹೋಗುತ್ತೇನೆ. ನನ್ನ ಪ್ರೀತಿಯನ್ನು ನೀನು ಸ್ವೀಕರಿಸಿ ಇತರರಿಗೂ ತಿಳಿಸು.</p>
<p>ವಿಶ್ವಾಸಪೂರ್ವಕ ನಿನ್ನ</p>
<p>ವಿವೇಕಾನಂದ</p>

<!-- 349-5/0044-->
<p>೩೪೭. ಜೊಸೆಫೈನ್ ಮ್ಯಾಕ್ಸಿಯಡ್‌ಗೆ *</p>
<p>ಆಲೂರ</p>
<p>೧೦ನೇ ಜುಲೈ, ೧೮೯೭ ಪ್ರಿಯ ಜೊ, ಜೊ,</p>
<p>ಅಂತು ಕೊನೆಗೆ ನಿನ್ನ ಕಾಗದವನ್ನು ಓದಲು ನನಗೆ ಸಮಯ ಇದೆ ಎಂಬುದು ನಿನಗೆ ಗೊತ್ತಾಯಿತು ಎಂದು ತಿಳಿದು ಸಂತೋಷವಾಗಿದೆ.</p>
<p>ಮಾತನಾಡಿ, ಉಪನ್ಯಾಸಮಾಡಿ ಬೇಜಾರಾಗಿ ಕೊನೆಗೆ ನಾನು ಹಿಮಾಲಯವನ್ನು ಸೇರಿರುವೆನು. ಖೇತ್ರಿ ರಾಜರೊಂದಿಗೆ ಇಂಗ್ಲೆಂಡಿಗೆ ಹೋಗಲು ವೈದ್ಯರು ನನಗೆ ಅನುಮತಿ ಕೊಡದೆ ಇದ್ದುದಕ್ಕೆ ನನಗೆ ತುಂಬಾ ವ್ಯಥೆಯಾಗಿದೆ. ಇದರಿಂದ ಸ್ವರಿಗೆ ರೇಗಿಹೋಗಿದೆ.</p>
<p>ಸೇವಿಯರ್ ಅವರು ಸಿಮ್ಲಾದಲ್ಲಿರುವರು. ಮಿಸ್ ಮುಲ್ಲರ್ ಇಲ್ಲಿ ಆಲೋರಾದಲ್ಲಿರುವಳು.</p>
<p>ಪ್ಲೇಗು ನಿಂತಿತು. ಆದರೆ ಬರಗಾಲ ಇನ್ನೂ ಇದೆ. ಇನ್ನೂ ಮಳೆಯ ಸುಳಿವೇ ಇಲ್ಲದೇ ಇರುವುದರಿಂದ ಅದು ಮತ್ತೂ ಭೀಕರ ರೂಪವನ್ನು ತಾಳಬಹುದು. - ಬರಗಾಲದ ಕೆಲವು ಪ್ರಾಂತ್ಯಗಳಲ್ಲಿ ಧೀರರಾದ ನಮ್ಮ ಹುಡುಗರ ಕೈಗೊಂಡಿರುವ ಪರಿಹಾರ ಕಾರ್ಯದ ಮೇಲ್ವಿಚಾರಣೆಯನ್ನು ನೋಡಿಕೊಳ್ಳುವುದರಲ್ಲಿ ನಿರತನಾಗಿರುವೆನು. ಬಿಡುವೆ ಇಲ್ಲ.</p>
<p>ನೀನು ಖಂಡಿತ ಇಲ್ಲಿಗೆ ಬರಬಹುದು. ಆದರೆ ನೀನು ಇದನ್ನು ಜ್ಞಾಪಕದಲ್ಲಿಡ ಬೇಕು: ಯೂರೋಪಿಯನ್ನರು ಮತ್ತು ಹಿಂದೂಗಳು (ಯೂರೋಪಿಯನ್ನರು ಅವರನ್ನು ನೇಟಿವ್ ಎಂದು ಕರೆಯುತ್ತಾರೆ) ನೀರು ಮತ್ತು ಎಣ್ಣೆಯಂತೆ ಇರುವರು. ದೇಶೀಯರೊಂದಿಗೆ ಬೆರೆಯುವುದನ್ನು ಯೂರೋಪಿಯನ್ನರು ಬಹಳ ಅವಮಾನಕರ ಎಂದು ಭಾವಿಸುವರು. - ರಾಜಧಾನಿಗಳಲ್ಲಿ ಕೂಡ ಚೆನ್ನಾದ ಹೋಟಲಿಲ್ಲ. ಹಲವು ಆಳುಗಳೊಡನೆ ನೀನು ಪ್ರಯಾಣಮಾಡಬೇಕಾಗುತ್ತದೆ. (ಹಾಗೆ ಮಾಡುವುದರಿಂದ ಹೊಟೇಲಿಗಿಂತ ವೆಚ್ಚವು ಕಡಮೆಯಾಗುವುದು. ) ಮೊಣಕಾಲುದ್ದದ ಬಟ್ಟೆಯನ್ನುಟ್ಟವರನ್ನು ನೀನು ಸಹಿಸಬೇಕಾಗಿದೆ. ನಾನು ಕೂಡ ಒಂದು ಪಂಚೆಯನ್ನು ಮಾತ್ರ ಉಟ್ಟಿರುವುದನ್ನು ನೋಡುವೆ. ಎಲ್ಲಾ ಕಡೆಯೂ ಕೊಳೆ, ಕಸ, ಕಂದುಬಣ್ಣದ ಜನ; ಆದರೆ ನಿನ್ನೊಡನೆ ವೇದಾಂತವನ್ನು ಮಾತನಾಡುವವರು ಬೇಕಾದಷ್ಟು ಜನ ಸಿಕ್ಕುವರು. ಇಲ್ಲಿಯ ಇಂಗ್ಲಿಷಿನವರೊಂದಿಗೆ ನೀನು ಬೆರೆತರೆ ನಿನಗೆ ಬೇಕಾದಷ್ಟು ಸೌಕಯ್ಯಗಳು ಸಿಕ್ಕುತ್ತವೆ, ಆದರೆ ಹಿಂದೂಗಳ ನೈಜಸ್ಥಿತಿಯನ್ನು ಅರಿಯಲಾರೆ. ನಾನು ನಿನ್ನೊಡನೆ ಊಟಮಾಡುವುದಕ್ಕೆ ಆಗದೇ ಇರಬಹುದು. ಆದರೆ ನಾನು ನಿನ್ನೊಡನೆ ಹಲವು ಸ್ಥಳಗಳಿಗೆ</p>
<p>*<span class="en"> C.W, Vol. VIII, P 408</span></p>

<!-- 349-5/0045-->
<p>ಬರುತ್ತೇನೆ, ಮತ್ತು ನಿನ್ನ ಪ್ರಯಾಣ ಸುಖಕರವಾಗಲು ನನ್ನ ಕೈಲಾದುದನ್ನೆಲ್ಲಾ ಮಾಡುತ್ತೇನೆ. ನೀನು ನಿರೀಕ್ಷಿಸಬಹುದಾದುವು ಇವು. ಇನ್ನೂ ಏನಾದರೂ ಒಳ್ಳೆಯದು ಬರುವುದಿದ್ದರೆ ಮತ್ತೂ ಸಂತೋಷವೆ. ಬಹುಶಃ ಮೇರಿ ಹೇಲ್ ನಿನ್ನೊಡನೆ ಬರಬಹುದು. ಮಿಸ್ ಕಾಂಬೆಲ್ ಎಂಬ ಒಬ್ಬ ಯುವತಿ ಇರುವಳು. ಅವಳ ವಿಳಾಸ: 'ಆರ್ಚಡ್್ರ ಲೇಕ್, ಆರ್ಚಡ್್ರ ಐಲೆಂಡ್, ಮಿಚಿಗನ್. ಆಕೆ ಕೃಷ್ಣನ ದೊಡ್ಡ ಭಕ್ತಳು. ಆ ದ್ವೀಪದಲ್ಲಿ ಒಬ್ಬಳೇ ಉಪವಾಸವಿದ್ದು ಪ್ರಾರ್ಥಿಸುತ್ತಿರುವಳು. ಒಮ್ಮೆ ಇಂಡಿಯಾದೇಶವನ್ನು ನೋಡುವುದಕ್ಕೆ ಆಕೆ ಏನನ್ನು ಬೇಕಾದರೂ ಕೊಟ್ಟಾಳು. ಆದರೆ ಆಕೆ ಬಹಳ ಬಡವೆ. ನೀನು ಅವಳನ್ನು ನಿನ್ನೊಡನೆ ಕರೆದುಕೊಂಡು ಬಂದರೆ ನಾನು ಹೇಗೊ ಅವಳ ಪ್ರಯಾಣದ ವೆಚ್ಚವನ್ನು ಕೊಡುತ್ತೇನೆ. ಶ್ರೀಮತಿ ಬುಲ್ ಆ ವೃದ್ದ ಲ್ಯಾಂಡ್ಸ್‌ಬರ್ಗ್ನನ್ನು ಕರೆದುಕೊಂಡು ಬಂದರೆ ಆ ಹುಚ್ಚನ ಪ್ರಾಣವನ್ನು ಉಳಿಸಿದಂತೆ ಆಗುವುದು.</p>
<p>ಬಹುಶಃ ನಾನು ನಿನ್ನೊಡನೆ ಅಮೆರಿಕಾಕ್ಕೆ ಬರಬಹುದು. ಮಗು ಮತ್ತು ಹಾಲಿಸ್ಟರ್‌ ಅವರನ್ನು ನನಗಾಗಿ ಚುಂಬಿಸು, ಆಲ್ಬಯ್ಯಾ, ಲೆಗೆಟ್ಸ್ ಮತ್ತು ಮೇಬಲ್ ಅವರಿಗೆ ನನ್ನ ಪ್ರೀತಿಗಳು, ಫ್ಯಾಕ್ಸ್ ಈಗ ಏನು ಮಾಡುತ್ತಿರುವನು? ನೀನು ಅವನನ್ನು ನೋಡಿದರೆ ನನ್ನ ಪ್ರೀತಿಯನ್ನು ತಿಳಿಸು. ಶ್ರೀಮತಿ ಬುಲ್ ಮತ್ತು ಶಾರದಾನಂದರಿಗೆ ನನ್ನ ಪ್ರೀತಿಗಳು. ನಾನು ಎಂದಿನಂತೆ ಗಟ್ಟಿಮುಟ್ಟಾಗಿರುವನು. ಆದರೆ ಇನ್ನು ಮೇಲೆ ನಿರುದ್ವಿಗ್ನ ಜೀವನ ನಡೆಸುವುದನ್ನು ನನ್ನ ಆರೋಗ್ಯ ಅವಲಂಬಿಸಿದೆ. ಇನ್ನು ಮೇಲೆ ಅವಸರ ಓಡಾಟ ಇವುಗಳು ಇಲ್ಲ.</p>
<p>ಈ ವರುಷ ಟಿಬೆಟ್ಟಿಗೆ ಹೋಗಬೇಕೆಂದು ನನಗೆ ತುಂಬಾ ಆಸೆ ಇತ್ತು, ಆದರೆ ಉಳಿದವರು ಅದಕ್ಕೆ ಒಪ್ಪಲಿಲ್ಲ. ಏಕೆಂದರೆ ತುಂಬಾ ನಡೆದು ದಣಿವಾಗುವುದು. ಅಂತೂ ಗುಡ್ಡದ ಕುದುರೆಗಳ ಮೇಲೆ ಕಡಿದಾದ ಪ್ರದೇಶದಲ್ಲಿ ಸವಾರಿ ಮಾಡುವುದರಲ್ಲಿ ತೃಪ್ತನಾಗಬೇಕಾಗಿದೆ. ಇದು ನಿನ್ನ ಬೈಸಿಕಲ್ ಸವಾರಿಗಿಂತ ಹೆಚ್ಚು ಉತ್ಸಾಹದಾಯಕ ವಾದುದು. ನನಗೆ ವಿಂಬಲ್ಡನ್‌ನಲ್ಲಿ ಅದರ ಒಂದು ಅನುಭವ ಇದೆ. ಮೈಲಿಮೈಲಿಗಳು ಗುಡ್ಡಗಳು, ಮೈಲಿಮೈಲಿಗಳು ಕಣಿವೆಗಳು, ಎಲ್ಲೊ ಕೆಲವು ಅಡಿಗಳಷ್ಟು ಅಗಲವಿರುವ ದಾರಿ, ಸಾವಿರಾರು ಅಡಿಗಳಷ್ಟು ಎತ್ತರವಿರುವ ಕಡಿದಾದ ಸ್ಥಳ.</p>
<p>ಎಂದೆಂದಿಗೂ ಭಗವಂತನಲ್ಲಿ ನಿನ್ನ</p>
<p>ವಿವೇಕಾನಂದ</p>
<p>ವಿ.ಸೂ. - ಇಂಡಿಯಾದೇಶಕ್ಕೆ ಬರುವುದಕ್ಕೆ ತುಂಬಾ ಒಳ್ಳೆಯ ಕಾಲವೆಂದರೆ ಅಕ್ಟೋಬರ್ ಮತ್ತು ನವೆಂಬರ್‌ ಪ್ರಾರಂಭದಲ್ಲಿ, ಡಿಸೆಂಬರ್, ಜನವರಿ, ಫೆಬ್ರವರಿಯಲ್ಲಿ ನೋಡಬೇಕಾದುದನ್ನೆಲ್ಲಾ ನೋಡುವುದು, ಅನಂತರ ಫೆಬ್ರವರಿ ಕೊನೆಯಲ್ಲಿ ಹೊರಡುವುದು. ಮಾರ್ಚಿ ತಿಂಗಳಿಂದ ಬಿಸಿಲು ಪ್ರಾರಂಭವಾಗುವುದು. ದಕ್ಷಿಣ ಇಂಡಿಯಾದಲ್ಲಿ ಯಾವಾಗಲೂ ಬಿಸಿಲೇ.</p>

<!-- 349-5/0046-->
<p>ಗುಡ್ ವಿನ್ ಮದ್ರಾಸಿನಲ್ಲಿ ಪ್ರಾರಂಭಿಸಲಾಗುವ ಒಂದು ಪತ್ರಿಕೆಯಲ್ಲಿ ಕೆಲಸಮಾಡಲು ಹೋಗಿರುವನು.</p>
<p>ವಿ</p>
<p>೩೪೮. ಸ್ವಾಮಿ ಶುದ್ಧಾನಂದರಿಗೆ *</p>
<p>ಆಲೂರ</p>
<p>೧೧ನೇ ಜುಲೈ, ೧೮೯೭ ನನ್ನ ಪ್ರಿಯ ಶುದ್ಧಾನಂದ,</p>
<p>ನೀನು ಕಳೆದ ಬಾರಿ ಕಳುಹಿಸಿದ ವರದಿಯನ್ನು ಓದಿ ತುಂಬಾ ಸಂತೋಷವಾಯಿತು. ನೀನು ಇನ್ನೂ ಕೊಂಚ ಹೆಚ್ಚು ಸ್ಪಷ್ಟವಾಗಿ ಬರೆಯಬೇಕೆಂಬುದೊಂದು ವಿನಾ ಮತ್ತಾವ ದೋಷವೂ ಅದರಲ್ಲಿರಲಿಲ್ಲ. - ಇದುವರೆಗೂ ಆಗಿರುವ ಕೆಲಸ ನನಗೆ ಬಹಳ ತೃಪ್ತಿಯನ್ನುಂಟು ಮಾಡಿದೆ. ಆದರೆ ಅದನ್ನು ಇನ್ನೂ ಮುಂದೆ ತಳ್ಳಬೇಕು. ನಾನು ಹಿಂದೆಯೇ ಸಲಹೆಮಾಡಿದಂತೆ, ರಸಾಯನಶಾಸ್ತ್ರ ಮತ್ತು ಭೌತಶಾಸ್ತ್ರದ ಉಪಕರಣಗಳನ್ನು ತೆಗೆದುಕೊಳ್ಳುವ ವಿಚಾರವಾಗಿ, ಮತ್ತು ರಸಾಯನಿಕಶಾಸ್ತ್ರ ಮತ್ತು ಭೌತಶಾಸ್ತ್ರಗಳಿಗೆ ಸಂಬಂಧಿಸಿದಂತೆ, ಅದರಲ್ಲೂ ವಿಶೇಷವಾಗಿ ಶರೀರವಿಜ್ಞಾನಕ್ಕೆ ಸಂಬಂಧಿಸಿದಂತೆ, ಪ್ರಾಯೋಗಿಕ ಮತ್ತು ಪ್ರಾಥಮಿಕ ಪ್ರವಚನಗಳನ್ನು ಪ್ರಾರಂಭಿಸುವ ವಿಚಾರವಾಗಿ ನನಗಿನ್ನೂ ಯಾವ ವಿಚಾರವೂ ತಿಳಿದಿಲ್ಲ.</p>
<p>ಬಂಗಾಳಿಯಲ್ಲಿ ಭಾಷಾಂತರವಾಗಿರುವ ಎಲ್ಲಾ ವಿಜ್ಞಾನದ ಪುಸ್ತಕಗಳನ್ನೂ ಕೊಂಡುಕೊಳ್ಳಬೇಕೆಂಬ ಮತ್ತೊಂದು ಸಲಹೆಯ ವಿಚಾರವೇನಾಯಿತು?</p>
<p>ಈಗ ನನಗೆ ತೋರುವುದೇನೆಂದರೆ ಒಮ್ಮೆಯೇ ಮೂರು ಮಂದಿ ಮಹಂತರನ್ನು ಆರಿಸಬೇಕು - ಒಬ್ಬರು ವ್ಯವಹಾರ ಭಾಗವನ್ನು, ಇನ್ನೊಬ್ಬರು ಪ್ರಾಯೋಗಿಕ ಭಾಗವನ್ನು, ಮತ್ತೊಬ್ಬರು ಬೌದ್ಧಿಕ ಭಾಗವನ್ನು ನೋಡಿಕೊಳ್ಳಬೇಕು.</p>
<p>ಶಿಕ್ಷಣ ನಿರ್ದೆಶಕರನ್ನು ಪಡೆಯುವುದೇ ಬಹಳ ದುಸ್ತರ. ಬ್ರಹ್ಮಾನಂದ ಮತ್ತು ತುರಿಯಾನಂದರು ಉಳಿದೆರಡು ಕೆಲಸಗಳನ್ನು ನಿರ್ವಹಿಸಬಹುದು. ಮಠಕ್ಕೆ ಭೇಟಿಕೊಡುತ್ತಿರುವವರು ಕೇವಲ ಕಲ್ಕತ್ತದ ಬಾಬುಗಳು ಮಾತ್ರ ಎಂದು ತಿಳಿದು ನನಗೆ ವ್ಯಥೆಯಾಗುತ್ತಿದೆ. ಅದರಿಂದ ಏನೂ ಪ್ರಯೋಜನವಿಲ್ಲ. ನಮಗೆ ಈಗ ಕೆಲಸಮಾಡುವ ಧೀರರಾದ ಯುವಕರು ಬೇಕೆ ಹೊರತು ಮುಠಾಳರು ಬೇಕಾಗಿಲ್ಲ.</p>
<p>ಅಭೇದಾನಂದ ಮತ್ತು ಶಾರದಾನಂದ ಇಬ್ಬರಿಗೂ ವಾರದ ವರದಿಯನ್ನು ತಪ್ಪದೆ ಮಠಕ್ಕೆ ಕಳುಹಿಸುವಂತೆ ಬರೆಯಬೇಕೆಂದು ಬ್ರಹ್ಮಾನಂದರಿಗೆ ಹೇಳು, ಮತ್ತು ಮುಂದೆ</p>
<p>*<span class="en"> C.W, Vol. VII, P. 507</span></p>

<!-- 349-5/0047-->
<p>ಪ್ರಕಟವಾಗಲಿರುವ ಪತ್ರಿಕೆಗಾಗಿ ಬಂಗಾಳಿ ಲೇಖನವನ್ನೂ ಟಿಪ್ಪಣಿಗಳನ್ನೂ ಕಳುಹಿಸಲು ಹೇಳು, ಜಿ.ಸಿ. ಘೋಷರು ಪತ್ರಿಕೆಗಾಗಿ ವಿಷಯಗಳನ್ನು ಸಂಗ್ರಹಿಸುತ್ತಿರುವರೆ? ಸಂಕಲ್ಪ ಶಕ್ತಿಯಿಂದ ಕೆಲಸವನ್ನು ಮುಂದುವರಿಸು ಮತ್ತು ಯಾವಾಗಲೂ ಸಿದ್ಧನಾಗಿರು.</p>
<p>ಅಖಂಡಾನಂದನು ಮಾಹುಲಾದಲ್ಲಿ ಅದ್ಭುತವಾಗಿ ಕೆಲಸಮಾಡುತ್ತಿದ್ದಾನೆ. ಆದರೆ ಅಲ್ಲಿಯ ವ್ಯವಸ್ಥೆ ಸಮರ್ಪಕವಾಗಿಲ್ಲ. ಒಂದು ಸಣ್ಣ ಹಳ್ಳಿಯಲ್ಲಿ ಕೇವಲ ಅನ್ನದಾನ ಮಾಡುವುದರಲ್ಲೇ ತಮ್ಮ ಶಕ್ತಿಯನ್ನೆಲ್ಲಾ ವ್ಯಯಮಾಡುತ್ತಿರುವರೆಂದು ತೋರುತ್ತದೆ. ಈ ಸಹಾಯದ ಜೊತೆಗೆ ಯಾವ ಉಪದೇಶವನ್ನೂ ಮಾಡುತ್ತಿರುವುದು ನನಗೆ ಕೇಳಿ ಬರುತ್ತಿಲ್ಲ. ಜನಗಳಿಗೆ ಸ್ವಾವಲಂಬಿಗಳಾಗಲು ತಿಳಿಸದಿದ್ದಲ್ಲಿ, ಇಡೀ ಜಗತ್ತಿನ ಎಲ್ಲಾ ಸಂಪತ್ ಕೂಡ ಭರತಖಂಡದ ಒಂದು ಚಿಕ್ಕ ಹಳ್ಳಿಗೆ ಸಹಾಯ ನೀಡಲೂ ಸಾಕಾಗಲಾರದು. ನಮ್ಮ ಕೆಲಸ ಮುಖ್ಯವಾಗಿ ನೈತಿಕ ಮತ್ತು ಬೌದ್ಧಿಕ ಶಿಕ್ಷಣ ಕೊಡುವುದಾಗಿರಬೇಕು. ಈ ವಿಷಯವಾಗಿ ನನಗೆ ಏನೊಂದು ಸಮಾಚಾರವೂ ಬಂದಿಲ್ಲ - ಕೇವಲ ಇಷ್ಟು ಮಂದಿ ಭಿಕ್ಷುಕರಿಗೆ ಸಹಾಯಮಾಡಲಾಗುತ್ತಿದೆ ಎಂದಷ್ಟೇ ನಾನು ಕೇಳಿರುವುದು ವಿವಿಧ ಜಿಲ್ಲೆಗಳಲ್ಲಿ ಅನೇಕ ಕೇಂದ್ರಗಳನ್ನು ತೆರೆದು, ನಮ್ಮ ಅಲ್ಪ ಆದಾಯದಿಂದ ವಿಸ್ತಾರವಾದ ಪ್ರದೇಶವನ್ನು ವ್ಯಾಪಿಸುವಂತೆ ಮಾಡಲು ಬ್ರಹ್ಮಾನಂದರಿಗೆ ಹೇಳು.</p>
<p>- ಇಲ್ಲಿಯವರೆಗೂ ಯಾವುದೂ ಪರಿಣಾಮಕಾರಿಯಾದಂತೆ ಕಾಣುವುದಿಲ್ಲ. ಏಕೆಂದರೆ ಅವರು ಸ್ಥಳದ ಜನರನ್ನು ಹುರಿದುಂಬಿಸಿ ಜನಗಳಿಗೆ ಶಿಕ್ಷಣ ಕೊಡಿಸಲು ಸಂಘಗಳನ್ನು ತೆರೆಯುವುದರಲ್ಲಿ ಜಯಶೀಲರಾಗಿಲ್ಲ. ಹಾಗೆ ಮಾಡಿದ್ದರೆ ಜನರು ಸ್ವಾವಲಂಬನೆ, ಮಿತವ್ಯಯ, ವಿವಾಹವಾಗದೆ ಇರುವುದು, ತಮ್ಮನ್ನು ಭವಿಷ್ಯದ ಕ್ಷಾಮದಿಂದ ರಕ್ಷಿಸಿಕೊಳ್ಳುವುದು, ಇವುಗಳನ್ನು ಕಲಿಯಬಹುದಾಗಿತ್ತು. ದಾನಧರ್ಮ ಗಳಿಂದ ಅಂತರಂಗ ತೆರೆಯುವುದೇನೋ ನಿಜ, ಆ ಮಾರ್ಗದ ಮೂಲಕವೇ ಕೆಲಸವನ್ನು ಮುಂದುವರಿಸು.</p>
<p>ಅತ್ಯಂತ ಸುಲಭದ ಹಾದಿಯೇ ಒಂದು ಕುಟೀರವನ್ನು ತೆರೆಯುವುದು - ಅದನ್ನು ಗುರುಮಹಾರಾಜರ ದೇವಾಲಯವನ್ನಾಗಿ ಮಾಡುವುದು. ಅಲ್ಲಿಗೆ ಬಡಬಗ್ಗರು ಸಹಾಯವನ್ನು ಪಡೆಯುವುದಕ್ಕೂ, ಪೂಜಿಸುವುದಕ್ಕೂ ಬರಲಿ. ಅಲ್ಲಿ ಪುರಾಣ ಹರಿಕಥೆ ಮುಂತಾದವು ಬೆಳಗ್ಗೆ ಸಂಜೆ ನಡೆಯಲಿ - ಅದರ ಮೂಲಕ ನೀನು ಜನರಿಗೆ ಏನನ್ನು ಬೋಧಿಸಬೇಕೆಂದಿರುವಿಯೋ ಅದನ್ನೆಲ್ಲಾ ಬೋಧಿಸಬಹುದು. ಕ್ರಮೇಣ ಜನರಿಗೆ ಅದರಲ್ಲಿ ಅಭಿರುಚಿ ಹುಟ್ಟುವುದು, ಅವರು ದೇವಾಲಯವನ್ನು ತಾವೇ ನಡೆಸುವರು. ಕೆಲವು ವರ್ಷಗಳಲ್ಲೇ ಆ ಕುಟೀರ-ದೇವಾಲಯ ಭವ್ಯಸಂಸ್ಥೆಯಾಗಿ ವಿಕಾಸವಾಗಬಹುದು. ಯಾರು ಈ ಪರಿಹಾರ ಕೆಲಸಕ್ಕೆ ಹೊರಡುವರೋ ಅವರು ಮೊದಲು ಪ್ರತಿಯೊಂದು ಜಿಲ್ಲೆಯಲ್ಲಿಯೂ ಒಂದು ಕೇಂದ್ರಪ್ರದೇಶವನ್ನು ಆರಿಸಲಿ. ಅಲ್ಲಿ ಈ ಬಗೆಯ ಕುಟೀರ-ದೇವಾಲಯವನ್ನು ತೆರೆಯಲಿ, ಅಲ್ಲಿಂದ ನಮ್ಮ ಸಣ್ಣ ಕೆಲಸಗಳು ಮುಂದುವರಿಯಲಿ.</p>

<!-- 349-5/0048-->
<p>ಯಾವ ಕೆಲಸ ನಮ್ಮ ಮನಸ್ಸಿಗೆ ಹಿತವಾಗಿದೆಯೋ ಆ ಕೆಲಸವನ್ನು ಅತ್ಯಂತ ದಡ್ಡ ಶಿಖಾಮಣಿಯೂ ನಿರ್ವಹಿಸಬಲ್ಲನು. ಆದರೆ ಒಬ್ಬ ಬುದ್ದಿವಂತನಾದ ಮನುಷ್ಯ ಯಾವ ಕೆಲಸವನ್ನೇ ಆಗಲಿ ತನ್ನ ಅಭಿರುಚಿಗೆ ತಕ್ಕಂತೆ ಪರಿವರ್ತಿಸಿಕೊಳ್ಳಬಲ್ಲ. ಯಾವ ಕೆಲಸವೂ ಕ್ಷುದ್ರವಲ್ಲ. ಈ ಜಗತ್ತಿನಲ್ಲಿರುವ ಸಮಸ್ತವೂ ಒಂದು ಆಲದಮರದ ಬೀಜದಂತಿದೆ ಅದು ಆಕಾರದಲ್ಲಿ ಒಂದು ಸಾಸಿವೆ ಕಾಳಿನಷ್ಟು ಚಿಕ್ಕದಾಗಿದ್ದರೂ ಅದರೊಳಗಡೆ ಬೃಹದಾಕಾರದ ಮರ ಹುದುಗಿರುತ್ತದೆ. ಯಾವನು ಇದನ್ನು ಗಮನಿಸುವನೋ ಮತ್ತು ಎಲ್ಲಾ ಕೆಲಸಗಳನ್ನು ನಿಜವಾಗಿಯೂ ಮಹತ್ಕಾರ್ಯಗಳನ್ನಾಗಿ ಮಾಡುವುದರಲ್ಲಿ ಜಯಶೀಲನಾಗುವನೋ ಅವನೇ ನಿಜವಾಗಿಯೂ ಬುದ್ಧಿಶಾಲಿ.</p>
<p>ಅದೂ ಅಲ್ಲದೆ ಅರ್ಹತೆಯುಳ್ಳವರ ಭಿಕ್ಷೆಯನ್ನು ವಂಚಕರು ತೆಗೆದುಕೊಳ್ಳದಂತೆ ನೋಡಿಕೊಳ್ಳಬೇಕು. ಭರತಖಂಡ ಸೋಮಾರಿಗಳಾದ ಫಟಿಂಗರಿಂದ ತುಂಬಿದೆ. ಇಲ್ಲಿಯ ವಿಚಿತ್ರವೇನೆಂದರೆ ಅವರು ಹಸಿವಿನಿಂದ ಎಂದಿಗೂ ಸಾಯುವುದಿಲ್ಲ ! ಅವರಿಗೆ ಯಾವಾಗಲೂ ಏನಾದರೂ ಸಿಕ್ಕೇ ಸಿಕ್ಕುವುದು. ಯಾರು ಪರಿಹಾರ ಕೆಲಸದಲ್ಲಿರುವರೋ ಅವರಿಗೆಲ್ಲಾ ಇದನ್ನು ಬರೆದು ತಿಳಿಸುವಂತೆ ಬ್ರಹ್ಮಾನಂದರಿಗೆ ಹೇಳು - ಅವರು ನಿಷ್ಟಯೋಜಕವಾದ ಕೆಲಸಗಳಿಗೆ ಹಣವನ್ನು ಪೋಲುಮಾಡಲು ಬಿಡಬಾರದು. ಅತ್ಯಂತ ಕಡಮೆ ವೆಚ್ಚದಿಂದ ಆದಷ್ಟು ಶಾಶ್ವತವಾದ, ಅತ್ಯಂತ ಒಳ್ಳೆಯ ಕೆಲಸಗಳನ್ನು ಮಾಡಬೇಕೆಂಬುದು ನಮ್ಮ ಇಚ್ಛೆ. - ಈಗ ನೀನು ಸ್ವತಂತ್ರ ಕಲ್ಪನಾಶಕ್ತಿಯ ಭಾವನೆಗಳನ್ನು ಆಲೋಚಿಸಲು ಪ್ರಯತ್ನಿಸಬೇಕು - ಇಲ್ಲದಿದ್ದಲ್ಲಿ ನಾನು ಕಾಲವಾದೊಡನೆಯೇ ಸಮಸ್ತವೂ ಚೂರುಚೂರಾಗಿ ಉರುಳಿಹೋಗುತ್ತದೆ. ಉದಾಹರಣೆಗೆ, ನೀನು ಈಗ ನಮ್ಮ ವಶದಲ್ಲಿರುವ ಅಲ್ಪ ಆದಾಯದಲ್ಲಿ ಶ್ರೇಷ್ಠವಾದ ಮತ್ತು ಶಾಶ್ವತವಾದ ಫಲಿತಾಂಶವನ್ನು ಹೊಂದುವುದು ಹೇಗೆ ?'' ಎಂಬ ವಿಷಯವನ್ನು ಪರ್ಯಾಲೋಚಿಸಲು ಸಭೆ ಸೇರಿಸು, ಎಲ್ಲರಿಗೂ ಕೆಲವು ದಿನಗಳು ಮುಂಚಿತವಾಗಿಯೇ ಇದರ ವಿಷಯವಾಗಿ ಸೂಚನೆಯನ್ನು ಕೊಟ್ಟಿರು. ಪ್ರತಿಯೊಬ್ಬರೂ ಅವರವರ ಸಲಹೆಗಳನ್ನು ಮುಂದಿಡಲಿ, ಅವುಗಳ ಗುಣದೋಷಗಳನ್ನು ವಿಮರ್ಶೆ ಮಾಡಿ ಎಲ್ಲಾ ಸಲಹೆಗಳನ್ನು ಚರ್ಚಿಸಿ, ಅನಂತರ ಅದರ ವರದಿಯನ್ನು ನನಗೆ ಕಳುಹಿಸಿ.</p>
<p>ಕೊನೆಯದಾಗಿ, ನಾನು ನನ್ನ ಗುರುಭಾಯಿಗಳಿಗಿಂತ ನನ್ನ ಶಿಷ್ಯರಿಂದ ಹೆಚ್ಚು ನಿರೀಕ್ಷಿಸುವೆನೆಂಬುದನ್ನು ನೀವು ನೆನಪಿನಲ್ಲಿಡಬೇಕು. ನನ್ನ ಮಕ್ಕಳಲ್ಲಿ ಪ್ರತಿಯೊಬ್ಬರೂ ನನಗಿಂತ ನೂರು ಪಾಲು ಹೆಚ್ಚು ಮಹಧ್ಯಕ್ತಿಗಳಾಗಬೇಕೆಂಬುದೇ ನನ್ನ ಅಪೇಕ್ಷೆ. ನಿಮ್ಮಲ್ಲಿ ಪ್ರತಿಯೊಬ್ಬನೂ ಒಬ್ಬ ಪುರುಷಸಿಂಹನಾಗಬೇಕು; ಆಗಲೇಬೇಕೆಂದು ನನ್ನ ಆಜ್ಞೆ. ವಿಧೇಯತೆ, ಸದಾ ಸಿದ್ಧನಾಗಿರುವುದು, ಆದರ್ಶಪ್ರೇಮ - ಇವು ಮೂರೂ ನಿನ್ನಲಿ ಇದ್ದ ಪಕ್ಷಕ್ಕೆ ನಿನ್ನನ್ನು ಯಾವುದೂ ತಡೆಯಲಾರದು.</p>
<p>ವಿಶ್ವಾಸ, ಆಶೀರ್ವಾದಪೂರ್ವಕ</p>
<p>- ವಿವೇಕಾನಂದ</p>

<!-- 349-5/0049-->
<p>೩೪೯. ಸ್ವಾಮಿ ಬ್ರಹ್ಮಾನಂದರಿಗೆ *</p>
<p>ದೇವಲ್ಲರ್‌, ಆಲೂರ</p>
<p>೧೩, ಜುಲೈ, ೧೮೯೭ ಪ್ರಿಯ ರಾಖಾಲ್, . ನಾನು ಇಲ್ಲಿಂದ ಆಿರಕ್ಕೆ ಹೋಗಿ ಯೋಗೇನನಿಗಾಗಿ ವಿಶೇಷ ಪ್ರಯತ್ನ ಮಾಡಿದೆ. ಆದರೆ ಅವನಿಗೆ ಸ್ವಲ್ಪ ವಾಸಿಯಾದ ಕೂಡಲೆ ಬಯಲು ಪ್ರದೇಶಕ್ಕೆ ಹೊರಟುಬಿಟ್ಟ, ಅಲ್ಲಿಗೆ ಅವನು ಸುಖವಾಗಿ ತಲುಪಿದ್ದಕ್ಕೆ ಸುಭಾಲಾ ಕಣಿವೆಯಿಂದ ನನಗೆ ಬರೆಯುತ್ತಾನೆ. ದಂಡಿ ಮತ್ತು ಇತರ ಸಾರಿಗೆ ವ್ಯವಸ್ಥೆ ಇಲ್ಲದಿದ್ದುದರಿಂದ ಲಾಟು ಹೋಗಲಾಗಲಿಲ್ಲ. ಅಚ್ಯುತ ಮತ್ತು ನಾನು ಮತ್ತೆ ಈ ಸ್ಥಳಕ್ಕೆ ಹಿಂದಿರುಗಿದೆವು. ಬಿಸಿಲಿನಲ್ಲಿ ನಾಗಾಲೋಟದಲ್ಲಿ ಕುದುರೆ ಸವಾರಿ ಮಾಡಿದ್ದರಿಂದ ಇಂದು ನನ್ನ ಆರೋಗ್ಯ ಸ್ವಲ್ಪ ಕೆಟ್ಟಿದೆ. ಎರಡು ವಾರಗಳು ಶಶಿಬಾಬುವಿನ ಔಷಧಿ ತೆಗೆದುಕೊಂಡೆ – ಅದರಿಂದ ವಿಶೇಷ ಪ್ರಯೋಜನವೇನೂ ಆಗಲಿಲ್ಲ. ಪಿತ್ತಕೋಶದ ನೋವು ಇಲ್ಲ, ತುಂಬ ವ್ಯಾಯಾಮ ಮಾಡುತ್ತಿರುವುದರಿಂದ ಕೈಕಾಲುಗಳಲ್ಲಿ ಹೆಚ್ಚು ಮಾಂಸ ತುಂಬಿಕೊಂಡಿದೆ. ಆದರೆ ಹೊಟ್ಟೆ ತುಂಬ ಉಬ್ಬುತ್ತಿದೆ. ಮೇಲೇಳುವಾಗ ಅಥವಾ ಕೆಳಗೆ ಕುಳಿತು ಕೊಳ್ಳುವಾಗ ಉಸಿರುಕಟ್ಟಿದಂತಾಗುತ್ತದೆ. ಬಹುಶಃ ಇದು ಹಾಲು ಕುಡಿಯುವುದರಿಂದ ಇರಬಹುದು. ನಾನು ಹಾಲು ಕುಡಿಯುವುದನ್ನು ನಿಲ್ಲಿಸಬಹುದೆ ಎಂದು ಶಶಿಯನ್ನು ಕೇಳು. ಹಿಂದೆ ಎರಡು ಬಾರಿ ಬಿಸಿಲ ಹೊಡೆತದಿಂದ ನರಳಬೇಕಾಗಿತ್ತು. ಆವಾಗಿನಿಂದ ನಾನು ಬಿಸಿಲಿಗೆ ಹೋದರೆ ಕಣ್ಣು ಕೆಂಪಗಾಗುತ್ತದೆ, ಎರಡು ಮೂರು ದಿನ ಆರೋಗ್ಯ ಕೆಡುತ್ತದೆ. - ಮಠದ ಎಲ್ಲ ಸುದ್ದಿಯನ್ನು ಕೇಳಿ ಸಂತೋಷವಾಯಿತು. ಬರಗಾಲ ಪರಿಹಾರ ಕಾರ್ಯ ಚೆನ್ನಾಗಿ ನಡೆಯುತ್ತಿದೆ ಎಂದು ಕೇಳಿದೆ. 'ಬ್ರಹ್ಮವಾದಿನ್' ಕಛೇರಿಯಿಂದ ಪರಿಹಾರ ಕಾರ್ಯಕ್ಕೆ ಹಣವನ್ನು ಪಡೆದಿರುವರೇ ಎಂಬುದನ್ನು ತಿಳಿಸು. ಇಲ್ಲಿಂದಲೂ ಕೂಡಲೆ ಸ್ವಲ್ಪ ಹಣ ಕಳಿಸುತ್ತೇನೆ. ಬೇರೆ ಅನೇಕ ಕಡೆಗಳಲ್ಲಿಯೂ ಬರಗಾಲವಿದೆ, ಆದ್ದರಿಂದ ಒಂದೇ ಸ್ಥಳದಲ್ಲಿ ಬಹಳಕಾಲ ನಿಲ್ಲುವ ಆವಶ್ಯಕತೆಯಿಲ್ಲ. ಬೇರೆ ಪ್ರದೇಶಕ್ಕೆ ಹೋಗಲು ಅವರಿಗೆ ಹೇಳು, ಮತ್ತು ಪ್ರತಿಯೊಬ್ಬನಿಗೂ ಪ್ರತ್ಯೇಕ ಸ್ಥಳಕ್ಕೆ ಹೋಗಲು ಬರೆ, ಇಂಥ ಕೆಲಸವೇ ನಿಜವಾದ ಕೆಲಸ. ಈ ರೀತಿ ಕ್ಷೇತ್ರವನ್ನು ಅಣಿಮಾಡಿದ ಮೇಲೆ ಅಧ್ಯಾತ್ಮಜ್ಞಾನದ ಬೀಜವನ್ನು ಬಿತ್ತಬಹುದು. ಮಡಿವಂತ ಮತಾಂಧರ ನಿಂದೆಗೆ ಇದೊಂದೇ ಸರಿಯಾದ ಉತ್ತರ, ಶಶಿ ಮತ್ತು ಶಾರದ ಸೂಚಿಸಿದಂತೆ ವಿಷಯವನ್ನು ಮುದ್ರಿಸುವುದಕ್ಕೆ ನನ್ನ ಆಕ್ಷೇಪಣೆಯಿಲ್ಲ.</p>
<p>ಮಠದ ಹೆಸರು ಏನಿರಬೇಕೆಂದು ನೀನೇ ನಿರ್ಣಯಿಸು... ಹಣವು ಏಳು ವಾರಗಳಲ್ಲಿ ಬರುತ್ತದೆ, ಆದರೆ ಜಾಗದ ವಿಷಯವಾಗಿ ನನಗೆ ಮತ್ತಾವ ಸುದ್ದಿಯೂ ಬಂದಿಲ್ಲ. ಕಾಶಿಪುರದ ತೋಟದ ಮನೆಯನ್ನು (ಶ್ರೀರಾಮಕೃಷ್ಣರು ಕೊನೆಯ ದಿನಗಳನ್ನು ಕಳೆದ</p>
<p>*<span class="en"> C.W, Vol. VIII, P. 410</span></p>

<!-- 349-5/0050-->
<p>ಸ್ಥಳ) ನಾವು ತೆಗೆದುಕೊಳ್ಳುವುದು ಒಳ್ಳೆಯದೆಂದು ನನಗೆ ಅನಿಸುತ್ತದೆ. ನೀನೇನು ಹೇಳುವೆ? ಮುಂದೆ ಮಹತ್ ಕಾರ್ಯಗಳು ಸಂಭವಿಸುತ್ತವೆ. ನೀನಿದನ್ನು ಒಪ್ಪುವುದಾದರೆ ಈ ವಿಷಯವನ್ನು ಯಾರಿಗೂ ತಿಳಿಸದೆ, ಮಠದಲ್ಲಿಯೂ ಕೂಡ, ಖುದ್ದಾಗಿ ವಿಚಾರಿಸು. ಯೋಜನೆಗಳನ್ನು ರಹಸ್ಯವಾಗಿಡದಿದ್ದರೆ ಕೆಲಸ ಹಾಳಾಗುತ್ತದೆ. ಅದನ್ನು ಹದಿನೈದು, ಹದಿನಾರು ಸಾವಿರಕ್ಕೆ ಕೊಂಡುಕೊಳ್ಳಲು ಸಾಧ್ಯವಾದರೆ ಕೂಡಲೇ ಕೊಂಡುಕೊ - ನಿನಗೆ ಅದು ಸರಿ ಎನಿಸಿದರೆ, ಹೆಚ್ಚು ಬೆಲೆ ಕೇಳಿದರೆ ಸ್ವಲ್ಪ ಮುಂಗಡ ಕೊಟ್ಟು ಏಳು ವಾರಗಳ ತನಕ ತಡೆ. ಈಗ ಅದನ್ನು ಕೊಂಡುಕೊಳ್ಳುವುದೇ ಉಚಿತವೆಂದು ನನ್ನ ಅಭಿಪ್ರಾಯ. ಕ್ರಮೇಣ ಎಲ್ಲವೂ ಕೂಡಿಬರುತ್ತದೆ. ನಮ್ಮ ಎಲ್ಲ ಸಂಬಂಧವೂ ಆ ತೋಟದಲ್ಲಿ ಕೇಂದ್ರೀಕೃತವಾಗಿದೆ. ನಿಜವಾಗಿ ಹೇಳಬೇಕೆಂದರೆ ಅದು ನಮ್ಮ ಮೊದಲ ಮಠ, ಗೋಪ್ಯವಾಗಿ ಈ ಕಾರ್ಯವನ್ನು ಮಾಡಬೇಕು.</p>
<p>ಈಗಿನ ವರ್ತನೆಯ ಆಧಾರದಮೇಲೆ ಹಿಂದಿನ ಮಾನಸಿಕ ಸಂಸ್ಕಾರಗಳನ್ನು ಹೇಗೆ ಕಂಡುಹಿಡಿಯಬಹುದೊ, ಹಾಗೆಯೇ ಪರಿಣಾಮದಿಂದ ಕೆಲಸದ ಸ್ವರೂಪವನ್ನು ಅಳೆಯಬಹುದು.</p>
<p>ಕಾಶಿಪುರ ತೋಟದ ಬೆಲೆ ನಿಜವಾಗಿಯೂ ಜಾಸ್ತಿಯಾಗಿದೆ. ಅದಕ್ಕೆ ಬದಲಾಗಿ ನಮ್ಮಲ್ಲಿರುವ ಹಣವೂ ಕಡಿಮೆಯಾಗುತ್ತಿದೆ. ಬೇಗನೆ ನೀನು ಏನಾದರೂ ಮಾಡಬೇಕು ವಿಳಂಬದಿಂದ ಎಲ್ಲ ಕೆಲಸ ಹಾಳಾಗುತ್ತದೆ. ಇಂದೋ ನಾಳೆಯೋ ಈ ತೋಟವನ್ನು ನಾವು ಪಡೆಯಲೇಬೇಕು - ಗಂಗಾತೀರದಲ್ಲಿ ಎಷ್ಟೇ ದೊಡ್ಡ ಮಠವನ್ನು ಸ್ಥಾಪಿಸಿದರೂ ಚಿಂತೆಯಿಲ್ಲ. ಯಾರಾದರೂ ಮಧ್ಯವರ್ತಿಯ ಮೂಲಕ ಈ ವಿಷಯವನ್ನು ಪ್ರಸ್ತಾಪಿಸುವುದೂ ಒಳ್ಳೆಯದೆ. ನಾವು ಕೊಂಡುಕೊಳ್ಳಲು ಇಚ್ಛಿಸುತ್ತೇವೆ ಎಂದು ಗೊತ್ತಾದರೆ, ಅವರು ಬೆಲೆ ಏರಿಸುತ್ತಾರೆ. ತುಂಬ ಗೋಪ್ಯವಾಗಿ ಈ ಕೆಲಸ ಮಾಡು ಧೈರ್ಯದಿಂದಿರು, ಶ್ರೀರಾಮಕೃಷ್ಣರು ನಮ್ಮ ಸಹಾಯಕ್ಕಿರುವರು, ಭಯವೇಕೆ? ನನ್ನ ಪ್ರೀತಿಯನ್ನು ಎಲ್ಲರಿಗೂ ತಿಳಿಸು.</p>
<p>ನಿನ್ನ ಪ್ರೀತಿಯ ವಿವೇಕಾನಂದ</p>
<p>- ವಿ.ಸೂ. - ಕಾಶಿಪುರಕ್ಕಾಗಿ ವಿಶೇಷ ಪ್ರಯತ್ನ ನಡೆಸು. ಬೇಲೂರಿನ ಜಾಗವನ್ನು ಬಿಟ್ಟುಬಿಡು. ಬಡಜನರು ಹಸಿವಿನಿಂದ ಸಾಯುತ್ತಿರುವಾಗ ನೀವು ಕೀರ್ತಿ ಯಾರಿಗೆ ಸಲ್ಲಬೇಕು ಎಂಬ ವಿಷಯದಲ್ಲಿ ಜಗಳವಾಡುತ್ತಿರುವಿರಾ? 'ಮಹಾಬೋಧಿ'' ಸಂಸ್ಥೆಯವರೇ ಎಲ್ಲ ಕೀರ್ತಿಯನ್ನು ತೆಗೆದುಕೊಳ್ಳುವುದಾದರೆ, ಹಾಗೇ ಮಾಡಲಿ. ಬಡವರು ಪ್ರಯೋಜನವನ್ನು ಪಡೆಯಲಿ, ಕೆಲಸ ಚೆನ್ನಾಗಿ ನಡೆಯುತ್ತಿದೆ ಎಂಬುದು ಸಂತೋಷದ ವಿಷಯ. ಹೆಚ್ಚು ಶಕ್ತಿಯಿಂದ ಕೆಲಸ ಮಾಡಿ, ನಾನು ಲೇಖನಗಳನ್ನು ಕಳಿಸಲು ಪ್ರಾರಂಭಿಸುತ್ತೇನೆ.</p>

<!-- 349-5/0051-->
<p>೩೫೦. ಸೋದರಿ ನಿವೇದಿತಾಗೆ*</p>
<p>ಆಲೋರ</p>
<p>೨೩ನೇ ಜುಲೈ, ೧೮೯೭ ನನ್ನ ಪ್ರಿಯ ಮಿಸ್ ನೋಬೆಲ್,</p>
<p>ಈ ಪತ್ರದಲ್ಲಿ ನಾಲ್ವೇ ಪಂಕ್ತಿಗಳನ್ನು ಬರೆದಿರುವುದಕ್ಕಾಗಿ ಕ್ಷಮಿಸು. ನಾನು ಈಗ ಪರ್ವತ ಪ್ರದೇಶದಿಂದ ಬಯಲು ಸೀಮೆಗೆ ಬರುತ್ತಿದ್ದೇನೆ. ಯಾವುದಾದರೊಂದು ಸ್ಥಳವನ್ನು ಸೇರಿದ ಕೂಡಲೇ ಇನ್ನೂ ವಿಸ್ತಾರವಾಗಿ ಬರೆಯುತ್ತೇನೆ.</p>
<p>ನಿಕಟತೆಯಿಲ್ಲದ ಸರಳತೆ ಎಂದು ಹೇಳುವುದರ ಅರ್ಥವೇನೆಂಬುದು ನನಗೆ ಗೊತ್ತಾಗಲಿಲ್ಲ. ನಾನೇನೊ ನನ್ನಲ್ಲಿ ಉಳಿದಿರುವ ಈ ಪೌರ್ವಾತ್ಯ ಔಪಚಾರಿಕತೆಯ ಅಲ್ಕಾ೦ಶದಿಂದ ಕೂಡ ಬಿಡುಗಡೆ ಹೊಂದಿ ಪ್ರಕೃತಿಯ ಶಿಶುವಿನಂತೆ ಮುಕ್ತವಾಗಿರುವುದಕ್ಕಾಗಿ ಏನು ಬೇಕಾದರೂ ಮಾಡಲು ಸಿದ್ಧನಾಗಿದ್ದೇನೆ. ಆಹಾ! ಸ್ವಾತಂತ್ರ್ಯದ ಪೂರ್ಣಜ್ಯೋತಿಯಲ್ಲಿ ಕೇವಲ ಒಂದೇ ದಿನವಾದರೂ ಸರಳತೆಯ ನಿರ್ಬಾಧಿತ ವಾಯುವನ್ನು ಉಸಿರಾಡಬಲ್ಲೆನಾದರೆ ! ಇದು ಪಾವಿತ್ರ್ಯದ ಪರಾಕಾಷ್ಠೆಯಲ್ಲವೆ? - ಈ ಜಗತ್ತಿನಲ್ಲಿ ಇತರರ ಹೆದರಿಕೆಯಿಂದ ನಾವು ಕೆಲಸಮಾಡುತ್ತೇವೆ, ಇತರರ ಭಯದಿಂದ ಮಾತನಾಡುತ್ತೇವೆ, ಇತರರ ಅಂಜಿಕೆಯಿಂದ ಯೋಚಿಸುತ್ತೇವೆ. ಅಯ್ಯೋ ! ನಾವು ಶತ್ರುಗಳ ಪ್ರಾಂತ್ಯದಲ್ಲಿ ಹುಟ್ಟಿದ್ದೇವೆ. ಪ್ರತಿಯೊಬ್ಬನೂ ಇತರರೆಲ್ಲಾ ತನ್ನ ಮೇಲೆ ಕಣ್ಣಿಟ್ಟಿರುವ ಗೂಢಚಾರರೆಂಬ ಹೆದರಿಕೆಯಿಂದ ಕೂಡಿರುವನು. ಇದರಿಂದ ಪಾರಾಗಿರುವವರು ಯಾರಾದರೂ ಇರುವರೇನು? ಯಾವನು ಮುನ್ನುಗ್ಗುತ್ತಾನೆಯೋ ಅವನ ಸ್ಥಿತಿ ಯಾರಿಗೂ ಬೇಡ. ಇದು ಎಂದಾದರೂ ಮಿತ್ರರ ಪ್ರಾಂತ್ಯವಾಗುವುದೆ? ಯಾರು ಬಲ್ಲರು ! ನಾವು ಕೇವಲ ಪ್ರಯತ್ನ ಮಾಡಬಹುದು.</p>
<p>ಕೆಲಸ ಆಗಲೇ ಆರಂಭವಾಗಿದೆ. ಸದ್ಯಕ್ಕೆ ಕ್ಷಾಮಪರಿಹಾರ ನಮ್ಮ ಮುಂದಿದೆ. ಅನೇಕ ಕೇಂದ್ರಗಳು ಆಗಲೇ ಸ್ಥಾಪಿತವಾಗಿವೆ; ಕ್ಷಾಮಪರಿಹಾರ, ಬೋಧನೆ ಮತ್ತು ಕೊಂಚ ಶಿಕ್ಷಣ ಕಾವ್ಯಗಳನ್ನು ಮುಂದುವರಿಸುತ್ತಿವೆ. ಇದುವರೆಗೂ ಅವು ಮಾಡಿರುವ ಕೆಲಸ ಅತ್ಯಲ್ಪ ಪ್ರಮಾಣವಾದದ್ದಾದರೂ, ತರಬೇತು ಹೊಂದುತ್ತಿರುವ ಹುಡುಗರಿಗೆ ಅನುಕೂಲ ಸಂದರ್ಭಗಳು ಒದಗುತ್ತಿರುವುದರಿಂದ ಅವರನ್ನು ಅಲ್ಲಿಗೆ ಕರೆದುಕೊಂಡು ಹೋಗಲಾಗುತ್ತಿದೆ. ಸದ್ಯಕ್ಕೆ ಕಾರಕ್ಷೇತ್ರಗಳಿರುವುದು ಮದ್ರಾಸ್ ಮತ್ತು ಕಲ್ಕತ್ತೆಗಳಲ್ಲಿ. ಶ್ರೀಯುತ ಗುಡ್ಡಿನ್‌ರವರು ಮದ್ರಾಸಿನಲ್ಲಿ ಕೆಲಸಮಾಡುತ್ತಿದ್ದಾರೆ. ಅಲ್ಲದೆ ಒಬ್ಬರು ಕೊಲಂಬೋವಿಗೂ ಹೋಗಿದ್ದಾರೆ. ಮುಂದಿನ ವಾರದಿಂದ ಇಡೀ ಕೆಲಸದ ಒಂದು ತಿಂಗಳ ವರದಿ, ಇಷ್ಟರಲ್ಲಿಯೇ ಅದು ನಿನಗೆ ತಲುಪಿಲ್ಲದೇ ಇದ್ದರೆ ಕಳುಹಿಸಲ್ಪಡುವುದು. ನಾನು ಕಾರ್ಯಕ್ಷೇತ್ರದ ಕೇಂದ್ರದಿಂದ ದೂರದಲ್ಲಿರುವೆ. ಆದ್ದರಿಂದ ಕೆಲಸಗಳು ಕೊಂಚ ನಿಧಾನವಾಗಿ ನಡೆಯುತ್ತಿವೆ. ಆದರೆ ಒಟ್ಟಿನಲ್ಲಿ ಕೆಲಸವೇನೊ ತೃಪ್ತಿಕರವಾಗಿದೆ.</p>
<p>*<span class="en"> CW. Vol. VII, P. 509</span></p>

<!-- 349-5/0052-->
<p>ನೀನು ಇಲ್ಲಿಗೆ ಬರುವುದಕ್ಕಿಂತ ಇಂಗ್ಲೆಂಡಿನಲ್ಲಿಯೇ ಇದ್ದು ನಮಗಾಗಿ ಹೆಚ್ಚು ಕೆಲಸಗಳನ್ನು ಮಾಡಬಹುದು. ಬಡ ಭಾರತೀಯರಿಗಾಗಿ ನಿನ್ನ ಮಹತ್ತರವಾದ ಸ್ವಾರ್ಥ ತ್ಯಾಗಕ್ಕಾಗಿ ದೇವರು ನಿನ್ನನ್ನು ಆಶೀರ್ವದಿಸಲಿ.</p>
<p>ಇಂಗ್ಲೆಂಡಿನ ಕೆಲಸ ನಾನು ಅಲ್ಲಿದ್ದರೆ ಅಭಿವೃದ್ದಿಗೆ ಬರುವುದೆಂದು ನೀನು ಹೇಳುವುದನ್ನು ನಾನೂ ಸಂಪೂರ್ಣವಾಗಿ ಅನುಮೋದಿಸುತ್ತೇನೆ. ಆದರೂ ಭರತಖಂಡದಲ್ಲಿ ಯಂತ್ರವನ್ನು ಯಾವುದಾದರೊಂದು ವೇಗದಲ್ಲಿ ಚಲಿಸುವಂತೆ ಮಾಡದೆ ಹಾಗೆಯೇ ಹೊರಡುವುದು ಯೋಗ್ಯವಲ್ಲ. ನನ್ನ ಗೈರುಹಾಜರಿಯಲ್ಲಿ ಅದನ್ನು ನಿರ್ವಹಿಸಲು ಅನೇಕ ಮಂದಿ ಇರುವರೆಂಬುದರಲ್ಲಿ ನನಗಾವ ಸಂದೇಹವೂ ಇಲ್ಲ. ಮಹಮ್ಮದೀಯರು ಹೇಳುವಂತೆ 'ದೇವರು ಮನಸ್ಸು ಮಾಡಿದರೆ' ಇದು ಇನ್ನು ಕೆಲವು ದಿನಗಳಲ್ಲೇ ಆಗುವುದು. ನನ್ನ ಅತಿಶ್ರೇಷ್ಠ ಕೆಲಸಗಾರರಾದ ಖೇತ್ರಿಯ ರಾಜರು ಈಗ ಇಂಗ್ಲೆಂಡಿನಲ್ಲಿರುವರು. ಅವರು ಶೀಘ್ರದಲ್ಲೇ ಭರತಖಂಡಕ್ಕೆ ಹಿಂತಿರುಗುವರೆಂದು ನಿರೀಕ್ಷಿಸುತ್ತಿದ್ದೇನೆ. ಅವರಿಂದ ತುಂಬ ನೆರವು ದೊರೆಯುವ ನಿರೀಕ್ಷೆಯಿದೆ.</p>
<p>ನಿರಂತರ ಪ್ರೇಮ ಆಶೀರ್ವಾದಗಳೊಡನೆ</p>
<p>ವಿವೇಕಾನಂದ ೩೫೧. ಸ್ವಾಮಿ ಅಖಂಡಾನಂದರಿಗೆ* (ಶ್ರೀರಾಮಕೃಷ್ಣರಿಗೆ ಪ್ರಣಾಮಗಳು)</p>
<p>ಆಿರ</p>
<p>೨೪ನೇ ಜುಲೈ, ೧೮೯೭ ನನ್ನ ಪ್ರಿಯ ಅಖಂಡಾನಂದ, - ನಿನ್ನ ಪತ್ರ ಕೈಸೇರಿ, ಅದರಲ್ಲಿರುವುದನ್ನೆಲ್ಲಾ ಓದಿ ತುಂಬಾ ಸಂತೋಷವಾಯಿತು. ಅನಾಥಾಲಯದ ವಿಚಾರವಾಗಿ ನಿನ್ನ ಆಶಯಗಳು ಬಹಳ ಸಮರ್ಪಕವಾಗಿವೆ. ಶ್ರೀ ಗುರುಮಹಾರಾಜರು ಆದಷ್ಟು ಶೀಘ್ರದಲ್ಲಿಯೇ ಅವನ್ನು ನೇರವೇರಿಸಿ ಕೊಡುವರೆಂಬುದರಲ್ಲಿ ಸಂದೇಹವೇ ಇಲ್ಲ. ಒಂದು ಶಾಶ್ವತ ಕೇಂದ್ರವನ್ನು ಸ್ಥಾಪಿಸಲು ನಿನ್ನ ಕೈಲಾದಷ್ಟು ಪ್ರಯತ್ನಿಸು - ಹಣದ ವಿಚಾರವಾಗಿ ಏನೂ ಪೇಚಾಡಬೇಡ. ನಾಳೆ ನಾನು ಆಲೋರಾದಿಂದ ಹೊರಟು ಬಯಲು ಪ್ರದೇಶಕ್ಕೆ ಬರುತ್ತಿದ್ದೇನೆ. ಎಲ್ಲೆಲ್ಲಿ ಜನರಲ್ಲಿ ಸ್ವಲ್ಪ ಉತ್ಸಾಹ ಕೆರಳುವುದೋ ಅಲ್ಲೆಲ್ಲಾ ಕಾಮಕ್ಕಾಗಿ ಒಂದು ಚಂದಾ ಪಟ್ಟಿಯನ್ನು ತೆರೆಯುವೆನು - ಈ ವಿಷಯದಲ್ಲಿ ನೀನು ನೆಮ್ಮದಿಯಿಂದಿರು, ಎಂದು ಕಲ್ಕತ್ತೆಯಲ್ಲಿರುವ ನಮ್ಮ ಮಠದಂತಹ ಮಾದರಿಯ ಮಠ ಪ್ರತಿಯೊಂದು ಜಿಲ್ಲೆಯಲ್ಲಿಯೂ ಆಗುವುದೋ ಆಗ ನನ್ನ ಅಂತರಂಗದ ಬಯಕೆ ನೆರವೇರುವುದು. ಬೋಧಿಸುವ ಕೆಲಸ ಕೂಡ ನಿಂತುಬಿಡುವುದು ಬೇಡ. ಬೋಧಿಸುವುದಕ್ಕಿಂತ ಹೆಚ್ಚಾಗಿ ವಿದ್ಯಾಭ್ಯಾಸ ನೀಡುವ ಕೆಲಸ ಬಹಳ ಮಹತ್ತರವಾದುದು. ಉಪನ್ಯಾಸ ಮುಂತಾದವುಗಳ *<span class="en"> C.W, Vol. VI, P. 404</span></p>

<!-- 349-5/0053-->
<p>ಮೂಲಕ ಹಳ್ಳಿಯ ಜನರಿಗೆ ಆಧ್ಯಾತ್ಮಿಕತೆ, ಇತಿಹಾಸ ಮೊದಲಾದ ವಿಷಯಗಳನ್ನು (ವಿಶೇಷವಾಗಿ ಇತಿಹಾಸವನ್ನು ) ಬೋಧಿಸಬೇಕು. ನಮ್ಮ ಈ ಶಿಕ್ಷಣ ಕಾರ್ಯಕ್ಕೆ ಸಹಾಯಮಾಡಲು ಇಂಗ್ಲೆಂಡಿನಲ್ಲಿ ಒಂದು ಸಂಘವಿದೆ. ಅದು ಅತ್ಯುತ್ತಮವಾಗಿ ಕೆಲಸಮಾಡುತ್ತಿದೆ ಎಂದು ಅದರ ವರದಿಗಳಿಂದ ನನಗೆ ತಿಳಿದುಬಂದಿದೆ. ಸಕಾಲದಲ್ಲಿ ಈ ಬಗೆಯ ಸಹಾಯಗಳು ಎಲ್ಲಾ ಕಡೆಯಿಂದಲೂ ನಮಗೆ ಬರುತ್ತವೆ. ಇದಕ್ಕಾಗಿ ಹೆದರಬೇಡ. ಯಾರು ತಾವು ಕಾರ್ಯಕ್ಷೇತ್ರಕ್ಕೆ ಇಳಿದ ಕೂಡಲೇ ಸಹಾಯ ಒದಗುವುದೆಂದು ಯೋಚಿಸುವರೋ ಅವರು ಮಾತ್ರ ಕೆಲಸಮಾಡುವರು. .. ನಿನ್ನಲ್ಲಿ ಸರ್ವಶಕ್ತಿ ಸಾಮರ್ಥಗಳೂ ಇವೆ. ಅದರಲ್ಲಿ ಶ್ರದ್ದೆಯಿಡು. ಅದು ಅಭಿವ್ಯಕ್ತವಾಗದೆ ಹೋಗುವುದಿಲ್ಲ. ನಿನಗೆ ನನ್ನ ಹೃತೂರ್ವಕ ಪ್ರೇಮ ಮತ್ತು ಆಶೀರ್ವಾದಗಳು. ಬ್ರಹ್ಮಚಾರಿಗಳಿಗೂ ನನ್ನ ಆಶೀರ್ವಾದಗಳನ್ನು ತಿಳಿಸು. ಮಠಕ್ಕೆ ಆಗಾಗ ಉತ್ಸಾಹಪೂರಿತವಾದ ಪತ್ರಗಳನ್ನು ಬರೆಯುತ್ತಿರು. ಅದರಿಂದ ಪ್ರತಿಯೊಬ್ಬರೂ ಧೈರಗೊಂಡು ಕೆಲಸಮಾಡುವಂತಾಗಲಿ. ಜೈ ಗುರುಮಹಾರಾಜ್ !</p>
<p>ನಿನ್ನ ವಿಶ್ವಾಸಪೂರ್ವಕ</p>
<p>ವಿವೇಕಾನಂದ ೩೫೨. ಮೇರಿ ಹಾಲ್ಬಾಯಿಸ್ಟರ್‌ ಅವರಿಗೆ *</p>
<p>ಆಿರ</p>
<p>೨೫ನೇ ಜುಲೈ, ೧೮೯೭ ನನ್ನ ಪ್ರಿಯ ಮೇರಿ, - ನನ ವಾಗಾ ನವನು ನೆರವೇರಿಸಲು ಈಗ ತಕ್ಕ ಸಮಯ, ಸಂದರ್ಭ, ಇಚೆ ಎಲ ಪ್ರಾಪ್ತವಾಗಿವೆ. ಅಂತೆಯೇ ಪತ್ರವನ್ನು ಆರಂಭಿಸುತ್ತಿದ್ದೇನೆ. ಕೊಂಚ ದಿನಗಳಿಂದ ನಾನು ತೀರ ನಿಶ್ಯಕ್ತನಾಗಿದ್ದೆ. ಈ ಕಾರಣವಲ್ಲದೆ ಇನ್ನೂ ಅನೇಕ ಕಾರಣಗಳಿಂದ ನಾನು ಈ ವಾರ್ಷಿಕೋತ್ಸವದ ಕಾಲದಲ್ಲಿ ಇಂಗ್ಲೆಂಡಿಗೆ ಬರಲು ಆಗದೆ, ಈ ಸಾರಿ ನಾನು ಹೋಗುವುದನ್ನು ಮುಂದೆ ಹಾಕಬೇಕಾಯಿತು. - ನನ್ನ ಸ್ನೇಹಪರರಾದ ಮತ್ತು ಅತ್ಯಂತ ಪ್ರೀತಿಯ ಮಿತ್ರರನ್ನು ಮತ್ತೊಮ್ಮೆ ಸಂದರ್ಶಿಸಲು ಸಾಧ್ಯವಾಗದೇ ಇದ್ದುದಕ್ಕಾಗಿ ನನಗೆ ಮೊದಲು ತುಂಬಾ ವ್ಯಸನವಾಯಿತು. ಆದರೆ ಕರ್ಮವನ್ನು ಯಾರೂ ತಪ್ಪಿಸಿಕೊಳ್ಳಲಾಗುವುದಿಲ್ಲ. ನನ್ನ ಹಿಮಾಲಯದೊಂದಿಗೆ ಸಂತುಷ್ಟನಾಗಿ ನಾನು ವಿಶ್ರಾಂತಿ ಪಡೆಯಬೇಕಾಯಿತು. ಇದೊಂದು ಅಲ್ಪವಾದ ಪರ್ಯಾಯ ! ಏಕೆಂದರೆ ಮಾನವನ ಮುಖದಲ್ಲಿ ಶೋಭಿಸುತ್ತಿರುವ ಜೀವಂತ ಚೈತನ್ಯ ಸೌಂದರ್ಯವು ಜಡ ಸೌಂದರ್ಯಕ್ಕಿಂತ ಬಹುಪಾಲು ಮಿಗಿಲಾದುದು.</p>
<p>*<span class="en"> C.W, Vol. VIII, P. 412</span></p>

<!-- 349-5/0054-->
<p>ಆತ್ಮವೇ ಜಗತ್ತಿನ ಜ್ಯೋತಿಯಲ್ಲವೇ?</p>
<p>ಅನೇಕ ಕಾರಣಗಳಿಂದ ಲಂಡನ್ನಿನ ಕೆಲಸ ಬಹಳ ನಿಧಾನವಾಗಿ ಸಾಗಬೇಕಾಯಿತು - ಕೊನೆಯದಾದರೂ ಕಡಮೆಯಲ್ಲದ ಕಾರಣ ನಾನು ಅಲ್ಲಿ ಇಲ್ಲದೆ ಇರುವುದು. ನಾನು ಅಲ್ಲಿದ್ದಾಗ ಹೇಗಾದರೂ ಗಾಡಿ ನಡೆಯುತ್ತದೆ. ಈಗ ಪ್ರತಿಯೊಬ್ಬರೂ ಔದಾಸೀನ್ಯ ತೋರುವರು. ನಾನು ಮತ್ತೊಮ್ಮೆ ಬಂದು ಕೆಲಸವನ್ನು ಪುನರುಜೀವನ ಗೊಳಿಸಲು ನನ್ನ ಶಕ್ತಿಮೀರಿ ಪ್ರಯತ್ನಿಸಬೇಕು.</p>
<p>ನಾನು ಈಗ ಬೇಕಾದಷ್ಟು ಕುದುರೆ ಸವಾರಿ ಮತ್ತು ವ್ಯಾಯಾಮಗಳನ್ನು ಮಾಡುತ್ತಿದ್ದೇನೆ. ಆದರೆ ಡಾಕ್ಟರುಗಳ ಆಜ್ಞೆಯಂತೆ ಕೆನೆ ತೆಗೆದ ಹಾಲನ್ನು ತುಂಬಾ ಸೇವಿಸಿದ್ದರ ಪರಿಣಾಮವಾಗಿ ಬೆನ್ನಿಗಿಂತ ಹೊಟ್ಟೆ ಚೆನ್ನಾಗಿ ಮುಂದೆ ಬರುತ್ತಿದೆ. ನಾನು ಯಾವಾಗಲೂ ಮುಂದಾಗಿ ಹೋಗುವವನಾದರೂ - ಸದ್ಯಕ್ಕೆ ಹೆಚ್ಚು ಮುಂದೆ ಬರಲು ಇಚ್ಚಿಸುವುದಿಲ್ಲ. ನಾನು ಹಾಲು ಕುಡಿಯುವುದನ್ನು ಬಿಟ್ಟುಬಿಟ್ಟಿದ್ದೇನೆ.</p>
<p>ನಿನಗೆ ತುಂಬಾ ಚೆನ್ನಾಗಿ ಹಸಿವಾಗಿ ಪುಷ್ಕಳವಾಗಿ ಊಟ ಮಾಡುತ್ತಿರುವೆ ಎಂದು ಕೇಳಿ ಸಂತೋಷವಾಯಿತು.</p>
<p>ನಿನಗೆ ವಿಂಬಲ್ಡನ್‌ನ ಮಾರರೆಟ್ ನೋಬೆಲ್‌ಳ ಪರಿಚಯವಿದೆಯೆ? ಆಕೆ ನನಗಾಗಿ ಬಹಳ ದುಡಿಯುತ್ತಿದ್ದಾಳೆ. ನಿನಗೆ ಸಾಧ್ಯವಾದರೆ ಅವಳೊಡನೆ ಪತ್ರವ್ಯವಹಾರ ನಡೆಸು. ಹಾಗೆ ಮಾಡುವುದರಿಂದ ನೀನು ನನಗೆ ಬಹಳ ಸಹಾಯ ಮಾಡಿದಂತಾಗುವುದು. ಆಕೆಯ ವಿಳಾಸ: ಬ್ರಂಟ್‌ವುಡ್, ವಾತ್ಸಲ್ ರೋಡ್, ವಿಂಬಲ್ಡನ್.</p>
<p>ನೀನು ನನ್ನ ಪುಟ್ಟ ಗೆಳತಿ ಮಿಸ್ ಆಲ್ಟರ್ ಅವಳನ್ನು ನೋಡಿದೆ ಮತ್ತು ಆಕೆಯನ್ನು ಇಷ್ಟಪಟ್ಟೆ ಎನ್ನುತ್ತೀಯೆ. ಬಹಳ ಒಳ್ಳೆಯದು. ಆಕೆ ಮಹತ್ತಾದ ಕೆಲಸಗಳನ್ನು ಮಾಡುವಳೆಂದು ನನ್ನ ನಂಬಿಕೆ, ನನಗೆ ವಯಸ್ಸಾದ ಮೇಲೆ ಜೀವನದ ಎಲ್ಲಾ ಕೆಲಸಗಳಿಂದಲೂ ಸಂಪೂರ್ಣವಾಗಿ ನಿವೃತ್ತಿ ಹೊಂದಬೇಕೆಂದೂ ನನ್ನ ಅತ್ಯಂತ ಪ್ರೀತಿಯ ತರುಣ ಮಿತ್ರರಾದ ನೀನು ಮತ್ತು ಮಿಸ್ ಆರರ್ ಮುಂತಾದವರು ಜಗದ್ವಿಖ್ಯಾತರಾಗುವುದನ್ನು ಕೇಳಬೇಕೆಂದೂ ನಾನು ತುಂಬಾ ಇಚ್ಛಿಸುತ್ತೇನೆ.</p>
<p>ನನಗೆ ಬಹು ಬೇಗ ವಯಸ್ಸಾಗುತ್ತಿರುವುದನ್ನು ನೋಡಿ ಸಂತೋಷವಾಗುತ್ತಿದೆ. ನನ್ನ ಕೂದಲು ಬೆಳ್ಳಗಾಗುತ್ತಿದೆ. 'ಬಂಗಾರದ ಮಧ್ಯೆ ಬೆಳ್ಳಿಯ ಸರಿಗೆಗಳು' ಜಾಗ್ರತೆಯಾಗಿ ಬರುತ್ತಿವೆ. ಕಪ್ಪಿನ ಮಧ್ಯೆ ಬಿಳುಪು ಎಂದರೆ ಸರಿಹೋಗುವುದು.</p>
<p>ಬೋಧಕನು ತರುಣನಾಗಿರುವುದು ಕೆಟ್ಟುದು ಅಲ್ಲವೆ? ನಾನೇನೊ ಹಾಗೆ ಯೋಚಿಸುವೆ. ನನ್ನ ಜೀವಮಾನವೆಲ್ಲಾ ಹಾಗೇ ಯೋಚಿಸಿದ್ದೆ. ವೃದ್ಧರಾದವರಲ್ಲಿ ಜನರು ದೃಢವಿಶ್ವಾಸವಿಡುವರು. ಅಲ್ಲದೆ ಅದು ಹೆಚ್ಚು ಗೌರವಾರ್ಹವಾದುದೂ ಅಹುದು. ಆದರೂ ಈ ಪ್ರಪಂಚದಲ್ಲಿ ಹಳೆಯ ದಗಾಕೋರರು ಪೂರ್ತಿ ದಗಾಹಾಕುವವರು, ಅಲ್ಲವೆ?</p>

<!-- 349-5/0055-->
<p>ಜಗತ್ತು ತನ್ನದೇ ಆದ ನ್ಯಾಯನಿರ್ಣಯಗಳನ್ನು ಹೊಂದಿದೆ. ಅಯ್ಯೋ ! ಆದರೆ ಅದು ಸತ್ಯದ ನಿರ್ಣಯಕ್ಕಿಂತ ತೀರ ಭಿನ್ನವಾಗಿದೆ.</p>
<p>“</p>
<p>ರೆಡಿ ಡೆಕ್ಸ್ಮಾಂಡೆಸ್'' ಎಂಬ ಪತ್ರಕ್ಕೆ ನಿನ್ನ ಸಾರ್ವತ್ರಿಕ ಧರ್ಮ'ವನ್ನು ನಿರಾಕರಿಸಿತೆನ್ನು, ಚಿಂತೆಯಿಲ್ಲ, ಮತ್ತಾವುದಾದರೂ ಪತ್ರಿಕೆಯಲ್ಲಿ ಪ್ರಯತ್ನಪಟ್ಟು ನೋಡು. ಒಮ್ಮೆ ಆರಂಭವಾದ ನಂತರ ನಿನ್ನ ಕೆಲಸ ಬಹುಬೇಗ ಪರಿಣಾಮಕಾರಿಯಾಗುವುದೆಂಬುದರಲ್ಲಿ ಸಂದೇಹವೇ ಇಲ್ಲ. ನೀನು ಆ ಕೆಲಸವನ್ನು ಪ್ರೀತಿಸುವೆ ಎಂದು ತಿಳಿದು ನನಗೆ ಬಹು ಸಂತೋಷವಾಯಿತು. ಅದು ಖಂಡಿತವಾಗಿಯೂ ಅಭಿವೃದ್ಧಿ ಹೊಂದುತ್ತದೆ ಎಂಬುದರಲ್ಲಿ ನನಗೆ ದೃಢವಿಶ್ವಾಸವಿದೆ. ನಮ್ಮ ಉದ್ದೇಶಗಳಿಗೆಲ್ಲಾ ಒಳ್ಳೆಯ ಭವಿಷ್ಯವಿದೆ - ಅವೆಲ್ಲಾ ಶೀಘ್ರದಲ್ಲಿಯೇ ಕೈಗೂಡುವುವು.</p>
<p>ಈ ಪತ್ರ ನಿನಗೆ ಪ್ಯಾರಿಸ್ಸಿನಲ್ಲಿ - ನಿಮ್ಮ ಸುಂದರ ಪ್ಯಾರಿಸ್ಸಿನಲ್ಲಿ, ಕೈಸೇರುವುದೆಂದು ಎಣಿಸಿದ್ದೇನೆ. ನೀನು ಬೇಕಾದಷ್ಟು ವಿಷಯಗಳನ್ನು, ಫ್ರೆಂಚರ ವೃತ್ತಪತ್ರಿಕೆಗಳ ಬಗ್ಗೆ ಮತ್ತು ಅಲ್ಲಿ ಇನ್ನೇನು ಆಗಲಿರುವ 'ವಿಶ್ವಮೇಳ'ದ ವಿಷಯ ಮುಂತಾದುವನ್ನೆಲ್ಲ ಬರೆಯುವೆಯಲ್ಲವೆ?</p>
<p>ವೇದಾಂತ ಮತ್ತು ಯೋಗದಿಂದ ನಿನಗೆ ಬಹಳ ಸಹಾಯವಾಯಿತೆಂದು ತಿಳಿದು ನನಗೆ ಬಹಳ ಆನಂದವಾಯಿತು. ದೌರ್ಭಾಗ್ಯದಿಂದ ನಾನು ಕೆಲವು ವೇಳೆ ಸರ್ಕಸ್ಸಿನ ಕೋಡಂಗಿಯಂತೆ ಇತರರನ್ನು ನಗಿಸಿ ನಾನು ಮಾತ್ರ ವ್ಯಥೆಪಡುತ್ತಿರುವೆ.</p>
<p>ಸಹಜವಾಗಿ ನೀನು ಉಲ್ಲಾಸ ಪ್ರವೃತ್ತಿಯುಳ್ಳವಳು, ಯಾವುದೂ ನಿನ್ನನ್ನು ಸ್ಪರ್ಶಿಸುವಂತೆ ಕಾಣುವುದಿಲ್ಲ. ಅಲ್ಲದೆ ನೀನು ಬಹಳ ವಿವೇಕಶಾಲಿ. ಆ ಕಾರಣದಿಂದಲೇ ನೀನು ಎಚ್ಚರಿಕೆಯಿಂದ 'ಪ್ರೇಮ' ಮತ್ತು ಅದರ ಎಲ್ಲಾ ಅಸಂಬದ್ದತೆಗಳಿಂದಲೂ ದೂರವಾಗಿರುವೆ. ಆದ್ದರಿಂದಲೇ ನೀನು ಸತ್ಕರ್ಮಗಳನ್ನು ಮಾಡಿ, ನಿನ್ನ ಜೀವಾವಧಿ ಯೋಗಕ್ಷೇಮದ ಬೀಜವನ್ನು ನೆಟ್ಟಿರುವೆ. ಜೀವನದಲ್ಲಿ ನಮಗಿರುವ ಕಷ್ಟವೆಂದರೆ, ನಮಗೆ ಮಾರ್ಗದರ್ಶಿಯಾಗಿರುವುದು ಭವಿಷ್ಯವಲ್ಲ, ತಾತ್ಕಾಲಿಕ ಪರಿಸ್ಥಿತಿ. ಯಾವುದರಿಂದ ಈಗ ನಮಗೆ ಅಲ್ಪ ಸಂತೋಷ ಸಿಗುವುದೋ ಅದು ನಮ್ಮನ್ನು ಹಿಂಬಾಲಿಸುವಂತೆ ಮಾಡಿ ಎಳೆದುಕೊಂಡು ಹೋಗುತ್ತದೆ. ಪರಿಣಾಮವಾಗಿ ನಾವು ತಾತ್ಕಾಲಿಕವಾಗಿ ಸಿಗುವ ಸಾಸಿವೆಯಷ್ಟು ಸುಖಕ್ಕಾಗಿ ಭವಿಷ್ಯತ್ತಿನ ಸಾಗರದಷ್ಟು ದುಃಖವನ್ನು ಪಡೆಯುತ್ತೇವೆ.</p>
<p>ನನ್ನನ್ನು ಯಾರೂ ಪ್ರೀತಿಸುವವರಿಲ್ಲದೆ, ನನ್ನ ಬಾಲ್ಯದಿಂದಲೇ ಅನಾಥನಾಗಿದ್ದಿದ್ದರೆ ಎಷ್ಟು ಚೆನ್ನಾಗಿರುತ್ತಿತ್ತು ಎಂದು ಯೋಚಿಸುವೆ. ನನ್ನ ಜೀವನದಲ್ಲಿ ಕೇವಲ ನನ್ನ ಆತ್ಮೀಯರೇ - ನನ್ನ ಸೋದರರು, ಸೋದರಿಯರು, ತಾಯಿ ಮುಂತಾದವರೇ - ನನಗೆ ದಾರುಣ ವ್ಯಥೆ ಉಂಟುಮಾಡಿದವರು. ವ್ಯಕ್ತಿಯ ಪ್ರಗತಿಗೆ ಆತನ ಬಂಧುಗಳೇ ಭಯಂಕರ ಪ್ರತಿಬಂಧಕ. ಆದರೂ ಜನರು ವಿವಾಹದ ಮೂಲಕ ಹೊಸಬರನ್ನು ಹುಡುಕಿಕೊಂಡು ಹೋಗುವರು - ಇದು ಎಷ್ಟು ವಿಚಿತ್ರ !!!</p>

<!-- 349-5/0056-->
<p>ಏಕಾಂಗಿಯಾಗಿರುವಾತನೇ ಸುಖಿ. ಎಲ್ಲರಿಗೂ ಒಳ್ಳೆಯದನ್ನು ಮಾಡು, ಎಲ್ಲರನ್ನೂ ಇಷ್ಟಪಡು. ಆದರೆ ಯಾರನ್ನೂ ಪ್ರೀತಿಸಬೇಡ. ಅದು ಬಂಧನ; ಬಂಧನದಿಂದ ಕೇವಲ ದುಃಖಪ್ರಾಪ್ತಿ ಅಷ್ಟೆ. ಏಕಾಂಗಿಯಾಗಿ ನಿನ್ನ ಮನಸ್ಸಿನಲ್ಲಿ ಬಾಳು - ಅದೇ ಪರಮಾನಂದ. ಯಾರ ವಿಷಯದಲ್ಲಿಯೂ ಆಸಕ್ತಿಯಿಟ್ಟುಕೊಳ್ಳದೆ, ಯಾರು ನಿನ್ನ ವಿಷಯಕ್ಕೆ ಗಮನ ಕೊಡಲಿ, ಬಿಡಲಿ, ಅದನ್ನು ಲಕ್ಷಿಸದೆ ಇರುವುದೇ ಮುಕ್ತಿಯ ಹಾದಿ.</p>
<p>ನಿನ್ನ ಮಾನಸಿಕ ಸ್ಥಿತಿಯನ್ನು - ಶಾಂತಿ, ಸಮಾಧಾನ, ಹಗುರವಾದ ಆದರೆ ಗಾಢವಾದ ಮತ್ತು ಸ್ವತಂತ್ರವಾದ ಮನಸ್ಸು - ಇದನ್ನು ನಾನು ನೋಡಿ ತುಂಬಾ ಅಸೂಯೆ ಪಡುತ್ತೇನೆ. ಮೇರಿ, ನೀನಾಗಲೇ ಮುಕ್ತಳು. ಆಗಲೇ ನೀನು ಮುಕ್ತಳಾಗಿರುವೆ, ನೀನು ಜೀವನ್ಮುಕ್ತಳು. ನಾನು ಗಂಡಸಿಗಿಂತ ಹೆಚ್ಚಾಗಿ ಹೆಣ್ಣಾಗಿದ್ದೇನೆ. ನೀನು ಹೆಣ್ಣಿಗಿಂತ ಹೆಚ್ಚಾಗಿ ಗಂಡಸಾಗಿರುವೆ. ಸ್ತ್ರೀಯರು ತಮಗೆ ಮಕ್ಕಳಿಲ್ಲದಿದ್ದರೆ ತಮ್ಮೆಲ್ಲಾ ಪ್ರೇಮವನ್ನೂ ಒಂದು ಬೆಕ್ಕಿನ ಮೇಲೆ ಹರಿಸುವಂತೆ, ಯಾರಿಗೂ ಏನೊಂದು ಕಲ್ಯಾಣವನ್ನೂ ಮಾಡಲಾಗದೇ ಇದ್ದರೂ, ನಾನು ಯಾವಾಗಲೂ ಇನ್ನೊಬ್ಬರ ನೋವನ್ನು ವ್ಯರ್ಥವಾಗಿ ನನ್ನ ಬಳಿಗೆ ಎಳೆದುಕೊಳ್ಳುತ್ತೇನೆ.</p>
<p>- ಇದರಲ್ಲಿ ಏನಾದರೂ ಆಧ್ಯಾತ್ಮಿಕತೆ ಇದೆ ಎಂದೆಣಿಸುವೆಯೇನು? ಅಸಂಬದ್ದ ! ಇದೆಲ್ಲಾ ಪ್ರಾಪಂಚಿಕತೆಯಿಂದ ಕೂಡಿದ ದುರ್ಬಲ ಮನಸ್ಸಿನ ಬಂಧನ – ಕೇವಲ ಅದೇ ಇದು. ಓ! ಈ ಮನೋವಿಕಾರಗಳಿಂದ ಕೂಡಿದ ಶರೀರದ ಗುಲಾಮಗಿರಿಯನ್ನು ನಿರ್ಮೂಲಮಾಡಬಲ್ಲೆನಾಗಿದ್ದರೆ !</p>
<p>ನಿನ್ನ ಗೆಳತಿ ಶ್ರೀಮತಿ ಮಾರ್ಟಿನ್ ಪ್ರತಿ ತಿಂಗಳೂ ನನಗೆ ಅವಳ ಮಾಸಪತ್ರಿಕೆಯ ಪ್ರತಿಗಳನ್ನು ಸ್ನೇಹದಿಂದ ಕಳುಹಿಸುತ್ತಿದ್ದಾಳೆ – ಆದರೆ ಸ್ವರ್ಡಿಯ ಉಷ್ಣಮಾಪಕ ಯಂತ್ರ ಈಗ ಸೊನ್ನೆಯಿಂದ ಕೆಳಗೆ ಹೋಗಿರಬೇಕು. ಈ ಬೇಸಿಗೆಯಲ್ಲಿ ನಾನು ಅಲ್ಲಿಗೆ ಬಾರದೆ ಇದ್ದುದಕ್ಕಾಗಿ ಆತನಿಗೆ ತುಂಬಾ ಆಶಾಭಂಗವಾಗಿರಬೇಕು. ನಾನೇನು ಮಾಡಲಿ? - ನಾವು ಇಲ್ಲಿ ಎರಡು ಮಠಗಳನ್ನು, ಮದ್ರಾಸಿನಲ್ಲಿ ಒಂದು ಕಲ್ಕತ್ತಾದಲ್ಲಿ ಇನ್ನೊಂದನ್ನು ಆರಂಭಿಸಿದ್ದೇವೆ. ಕಲ್ಕತ್ತೆಯ ಮಠ (ಒಂದು ದರಿದ್ರ ಬಾಡಿಗೆ ಮನೆ) ಇತ್ತೀಚಿನ ಭೂಕಂಪದಿಂದ ಬಹಳವಾಗಿ ಬಿರುಕುಬಿಟ್ಟಿತ್ತು.</p>
<p>ನಮ್ಮಲ್ಲಿ ಈಗ ಅಧಿಕ ಸಂಖ್ಯೆಯಲ್ಲಿ ಬಾಲಕರು ಸೇರಿದ್ದಾರೆ. ಅವರಿಗೆ ತರಬೇತನ್ನು ಕೊಡಲಾಗುತ್ತಿದೆ. ಅಲ್ಲದೆ ಅನೇಕ ಕಡೆಗಳಲ್ಲಿ ಕ್ಷಾಮ ನಿವಾರಣಾ ಸಂಸ್ಥೆಗಳನ್ನು ತೆರೆದಿದ್ದೇವೆ. ಕೆಲಸ ಬಹು ಜಾಗ್ರತೆಯಾಗಿ ನಡೆಯುತಿ ದೆ. ಭರತಖಂಡದ ವಿವಿಧ ಭಾಗಗಳಲ್ಲೂ ಈ ಬಗೆಯ ಕೇಂದ್ರಗಳನ್ನು ತೆರೆಯಲು ಪ್ರಯತ್ನಿಸುತ್ತೇವೆ.</p>
<p>ಇನ್ನು ಕೆಲವು ದಿನಗಳಲ್ಲೇ ನಾನು ಬಯಲುಸೀಮೆಗೆ ಹೋಗುತ್ತೇನೆ. ಅನಂತರ ಅಲ್ಲಿಂದ ಪರ್ವತಗಳ ಪಶ್ಚಿಮ ಭಾಗಗಳಿಗೆ ಹೋಗುತ್ತೇನೆ. ಮೈದಾನ ಪ್ರದೇಶದಲ್ಲಿ ಯಾವಾಗ ತಂಪಾಗುವುದೋ ಆಗ ನಾನು ಉಪನ್ಯಾಸದ ಒಂದು ಪ್ರವಾಸವನ್ನು ಆರಂಭಿಸುವೆ. ಅನಂತರ ಎಷ್ಟು ಕೆಲಸ ಮಾಡಲಾಗುವುದೋ ಯತ್ನಿಸುತ್ತೇನೆ.</p>

<!-- 349-5/0057-->
<p>ಇನ್ನು ಹೆಚ್ಚಾಗಿ ಬರೆಯಲು ಸಮಯವಿಲ್ಲ. ಹೊರಗಡೆ ಅನೇಕ ಮಂದಿ ಕಾಯುತ್ತಿದ್ದಾರೆ. ಆದ್ದರಿಂದ ಪ್ರಿಯ ಮೇರಿ, ನಾನು ಇಲ್ಲಿಗೆ ನಿಲ್ಲಿಸುವೆ. ನಿನಗೆ ಸಮಸ್ತ ಸುಖಸಂತೋಷಗಳು ಉಂಟಾಗಲೆಂದು ಆಶಿಸುತ್ತೇನೆ.</p>
<p>ನೀನು ಎಂದೆಂದಿಗೂ ಈ ಶಾರೀರಿಕ ಪ್ರಲೋಭನೆಗಳಿಗೆ ಒಳಗಾಗದೆ ಇರು ಎಂಬುದೇ ನನ್ನ ಅನವರತ ಪ್ರಾರ್ಥನೆ.</p>
<p>ಜಗದೀಶನಲ್ಲಿ ಎಂದೆಂದಿಗೂ ನಿನ್ನ</p>
<p>ವಿವೇಕಾನಂದ</p>
<p>೩೫೩. ಶ್ರೀಮತಿ ಲೆಗೆಟ್ ಅವರಿಗೆ *</p>
<p>ಆಿರ</p>
<p>೨೮ನೇ ಜುಲೈ, ೧೮೯೭ ಪ್ರಿಯ ತಾಯೆ, - ನಿಮ್ಮ ಸುಂದರವಾದ ವಿಶ್ವಾಸಪೂರ್ವಕ ಪತ್ರಕ್ಕಾಗಿ ಅನೇಕ ವಂದನೆಗಳು. ಖೇತ್ರಿ ಮಹಾರಾಜರ ನಿಮಂತ್ರಣವನ್ನು ಒಪ್ಪಿಕೊಳ್ಳಲು ಲಂಡನ್ನಿನಲ್ಲಿ ಇದ್ದಿದ್ದರೆ ಚೆನ್ನಾಗಿರುತ್ತಿತ್ತು. ನಾನು ಕಳೆದ ವೇಳೆ ಲಂಡನ್ನಿನಲ್ಲಿದ್ದಾಗ ಬೇಕಾದಷ್ಟು ಭೋಜನ ಕೂಟಗಳಿಗೆ ಹೋಗಬೇಕಾಗಿ ಬಂತು. ಆದರೆ ಈ ಸಲ ಹೋಗಲು ನನಗೆ ಅದೃಷ್ಟವಿಲ್ಲ. ರಾಜನೊಂದಿಗೆ ಹೋಗಲು ನನ್ನ ಆರೋಗ್ಯ ಸ್ಥಿತಿ ಚೆನ್ನಾಗಿರಲಿಲ್ಲ.</p>
<p>ಹಾಗಾದರೆ ಆಲ್‌ಬಾ ಮತ್ತೊಮ್ಮೆ ಅಮೆರಿಕಾದಲ್ಲಿರುವಳು. ಅವಳು ನನಗೆ ರೋಮಿನಲ್ಲಿ ಮಾಡಿದ ಉಪಕಾರಕ್ಕೆಲ್ಲಾ ನಾನು ತುಂಬಾ ಋಣಿಯಾಗಿರುವೆನು, ಹಾಲಿ ಹೇಗಿರುವಳು ? ಇಬ್ಬರಿಗೂ ನನ್ನ ಪ್ರೀತಿಗಳು. ಹೊಸದಾಗಿ ಹುಟ್ಟಿರುವ ಮಗು, ನನ್ನ ಕೊನೆಯ ತಂಗಿಯನ್ನು ನನಗಾಗಿ ಮುದ್ದಿಡು.</p>
<p>ನಾನು ಒಂಬತ್ತು ತಿಂಗಳುಗಳಿಂದ ಹಿಮಾಲಯದಲ್ಲಿ ವಿಶ್ರಾಂತಿಯನ್ನು ಪಡೆಯುತ್ತಿರುವೆನು. ಪುನ: ಕೆಲಸಮಾಡಲು ಬಯಲುಸೀಮೆಗೆ ಹೋಗು ತಿರುವೆನು.</p>
<p>ಫ್ರಾಂಕಿನ್ಸನ್, ಜೋ, ಮಾಬೆಲ್ ಮುಂತಾದವರಿಗೆ ನನ್ನ ಪ್ರೇಮಗಳು. ಅದರಂತೆಯೇ ನಿಮಗೂ ಕೂಡ.</p>
<p>ಎಂದೆಂದಿಗೂ ಭಗವಂತನಲ್ಲಿ ನಿಮ್ಮ</p>
<p>ವಿವೇಕಾನಂದ</p>
<p>*<span class="en"> C.W, Vol. V, P 138</span></p>

<!-- 349-5/0058-->
<p>೩೫೪. ಸ್ವಾಮಿ ರಾಮಕೃಷ್ಣಾನಂದರಿಗೆ *</p>
<p>ಆಲೋರ</p>
<p>೨೯ನೇ ಜುಲೈ, ೧೮೯೭ ಪ್ರಿಯ ಶಶಿ,</p>
<p>ಅಲ್ಲಿ ನಿನ್ನ ಕೆಲಸ ಚೆನ್ನಾಗಿ ನಡೆಯುತ್ತಿದೆ ಎಂದು ಕೇಳಿದೆ. ಮೂರು ಭಾಷ್ಯಗಳನ್ನೂ ಚೆನ್ನಾಗಿ ಓದು, ಮತ್ತು ಯೂರೋಪಿಯನ್ ತತ್ತ್ವಶಾಸ್ತ್ರ ಮುಂತಾದವುಗಳನ್ನೂ ಓದು. ಇದನ್ನು ಮರೆಯಬೇಡ. ನಾವು ಮತ್ತೊಬ್ಬರೊಡನೆ ಹೋರಾಡಬೇಕಾದರೆ ಕತ್ತಿ ಗುರಾಣಿಗಳು ಆವಶ್ಯಕ. ನಾವು ಇದನ್ನು ಎಂದಿಗೂ ಮರೆಯಕೂಡದು. ಶುಕುಲ್ ಈಗ ಅಲ್ಲಿಗೆ ಬಂದಿರಬಹುದು. ನೀನು ಹೇಳಿದ ಕೆಲಸವನ್ನೆಲ್ಲಾ ಚೆನ್ನಾಗಿ ಮಾಡುತ್ತಿರಬಹುದು. ಸದಾನಂದನಿಗೆ ಅಲ್ಲಿರಲು ಮನಸ್ಸಿಲ್ಲದೆ ಇದ್ದರೆ ಅವನನ್ನು ಕಲ್ಕತ್ತಕ್ಕೆ ಕಳುಹಿಸು. ಪ್ರತಿವಾರವೂ ಮಠಕ್ಕೆ ನೀನು ಮಾಡುವ ಕೆಲಸದ ವರದಿಯನ್ನು ಕಳುಹಿಸುವುದನ್ನು ಮರೆಯಬೇಡ. ಜಮಾಖರ್ಚು ಮತ್ತು ಇತರ ವಿಷಯಗಳನ್ನು ತಿಳಿಸು.</p>
<p>ಅಳಸಿಂಗನ ತಂಗಿಯ ಗಂಡ ಇಲ್ಲಿನ ಬದರೀದಾಸನಿಂದ ನಾನೂರು ರೂಪಾಯಿಗಳನ್ನು ಸಾಲವಾಗಿ ತೆಗೆದುಕೊಂಡನು. ಮದ್ರಾಸಿಗೆ ಹೋದ ತಕ್ಷಣವೇ ಕಳುಹಿಸುತ್ತೇನೆ ಎಂದು ಹೇಳಿದ್ದನು. ಅಳಸಿಂಗನನ್ನು ವಿಚಾರಿಸಿ ಹಣವನ್ನು ಜಾಗ್ರತೆ ಕಳುಹಿಸುವುದಕ್ಕೆ ಹೇಳು, ಏಕೆಂದರೆ ನಾನು ನಾಡಿದ್ದು ಈ ಸ್ಥಳವನ್ನು ಬಿಡುತ್ತೇನೆ. ಮಸ್ಟೋರಿ ಬೆಟ್ಟಗಳಿಗೋ ಅಥವಾ ಇನ್ನೆಲ್ಲಿಗೋ – ಆಮೇಲೆ ನಾನು ನಿಷ್ಕರ್ಷಿಸುವೆ.</p>
<p>ನಿನ್ನೆ ಇಲ್ಲಿರುವ ಇಂಗ್ಲಿಷ್ ಜನರಿಗೆ ಒಂದು ಉಪನ್ಯಾಸವನ್ನು ಕೊಟ್ಟೆ. ಎಲ್ಲರಿಗೂ ಇದರಿಂದ ತುಂಬಾ ತೃಪ್ತಿಯಾಯಿತು. ಆದರೆ ನಾನು ಹಿಂದಿನ ದಿನ ಕೊಟ್ಟ ಹಿಂದೀ ಉಪನ್ಯಾಸವು ನನಗೆ ಹೆಚ್ಚಿನ ಸಂತೋಷವನ್ನು ನೀಡಿದೆ. ಹಿಂದಿಯಲ್ಲಿ ಅಷ್ಟು ಚೆನ್ನಾಗಿ ಮಾತನಾಡಬಲ್ಲೆ ಎಂದು ನನಗೆ ಮುಂಚೆ ಗೊತ್ತಿರಲಿಲ್ಲ.</p>
<p>ಮಠಕ್ಕೆ ಯಾರಾದರೂ ಹೊಸ ಹುಡುಗರು ಸೇರುತ್ತಿರುವರೆ ? ಹಾಗೆ ಏನಾದರೂ ಸೇರಿದರೆ ಕಲ್ಕತ್ತೆಯಂತೆ ಅಲ್ಲಿಯೂ ಕೆಲಸವನ್ನು ಮುಂದೆ ಸಾಗಿಸು, ಮೊದಲು ನೀನು ತುಂಬಾ ಬುದ್ದಿವಂತಿಕೆಯನ್ನು ಉಪಯೋಗಿಸಬೇಕಾಗಿಲ್ಲ. ಏಕೆಂದರೆ ಆಮೇಲೆ ಅದು ಖರ್ಚಾಗಿ ಹೋಗಬಹುದು. ನೀನು ಅನಂತರ ಈ ಕೆಲಸವನ್ನು ಮಾಡಬಹುದು.</p>
<p>ನಿನ್ನ ಆರೋಗ್ಯವನ್ನು ಸರಿಯಾಗಿ ಕಾಪಾಡಿಕೊ. ಆದರೆ ದೇಹವನ್ನೇ ಕುರಿತು ಬಹಳ ಆಲೋಚಿಸುತ್ತಿದ್ದರೂ ಕೂಡ ಆರೋಗ್ಯ ಕೆಡುವುದು. ಜ್ಞಾನದ ಶಕ್ತಿ ಇಲ್ಲದೇ ಇದ್ದರೆ ಸುಮನೆ ನೀನು ಗಂಟೆ ಬಾರಿಸಿದರೆ ಯಾರೂ ಲೆಕ್ಕಿಸುವುದಿಲ್ಲ. ಅದು ಸತ್ಯ. ಆದಕಾರಣ ಪಾಂಡಿತ್ಯವನ್ನು ಪಡೆದುಕೊ, ನಿನಗೆ, ಗುಡ್‌ವಿನ್‌ಗೆ ಮತ್ತು ಇತರರಿಗೆ ನನ್ನ ಹತ್ತೂರ್ವಕ ಪ್ರೇಮ ಮತ್ತು ಆಶೀರ್ವಾದಗಳು.</p>
<p>ನಿನ್ನ ವಿಶ್ವಾಸಪೂರ್ವಕ</p>
<p>ವಿವೇಕಾನಂದ</p>
<p>*<span class="en"> C.W, Vol. VIII, P. 416</span></p>

<!-- 349-5/0059-->
<p>೩೫೫, ಸೋದರಿ ನಿವೇದಿತೆಗೆ *</p>
<p>ಆಲೋರ</p>
<p>೨೯ನೇ ಜುಲೈ, ೧೮೯೭ ಪ್ರಿಯ ಮಿಸ್ ನೋಬೆಲ್,</p>
<p>ಸ್ವಗ್ನಿಯಿಂದ ಒಂದು ಪತ್ರ ನನಗೆ ತಲುಪಿತು. ಆತನು ನೀನು ಭರತಖಂಡಕ್ಕೆ ಬಂದು ಸ್ಥಿತಿಯನ್ನು ಕಣ್ಣಾರೆ ನೋಡುತ್ತೇನೆಂದು ನಿಶ್ಚಯ ಮಾಡಿರುವಿ ಎಂದು ತಿಳಿಸುತ್ತಾನೆ. ಅವನ ಕಾಗದಕ್ಕೆ ನಿನ್ನೆ ಉತ್ತರ ಬರೆದೆ. ಆದರೆ ನಾನು ಮಿಸ್ ಮುಲ್ಲರಳಿಂದ ನಿನ್ನ ಯೋಜನೆ ತಿಳಿದ ಮೇಲೆ ಇನ್ನೊಂದು ಪತ್ರವನ್ನು ಬರೆಯುವ ಆವಶ್ಯಕತೆ ಉಂಟಾಯಿತು. ನಾನು ನೇರವಾಗಿ ಬರೆಯುವುದು ಒಳ್ಳೆಯದು.</p>
<p>ಈಗ ನಾನು ನಿನಗೆ ಮುಚ್ಚುಮರೆಯಿಲ್ಲದೆ ಹೇಳುತ್ತೇನೆ. ಭರತಖಂಡದ ಕೆಲಸದಲ್ಲಿ ನಿನಗೆ ಬಹಳ ದೊಡ್ಡ ಭವಿಷ್ಯವಿದೆ ಎಂಬುದು ನನಗೆ ಈಗ ನಿರ್ಧಾರವಾಯಿತು. ಭಾರತೀಯರಿಗೆ ಅದರಲ್ಲೂ ಭಾರತದ ಮಹಿಳೆಯರಿಗಾಗಿ ಕೆಲಸ ಮಾಡುವುದಕ್ಕೆ ಬೇಕಾಗಿರುವುದು ಪುರುಷನಲ್ಲ, ಸ್ತ್ರೀ, ನಿಜವಾದ ಸ್ತ್ರೀ, ನಿಜವಾದ ಸಿಂಹಿಣಿ.</p>
<p>ಭರತಖಂಡ ಇನ್ನೂ ಮಹಾ ಮಹಿಳೆಯರನ್ನು ಹೆತ್ತಿಲ್ಲ. ಬೇರೆ ದೇಶಗಳಿಂದ ಅವರನ್ನು ಎರವಲಾಗಿ ತೆಗೆದುಕೊಳ್ಳಬೇಕಾಗಿದೆ. ನಿನ್ನ ವಿದ್ಯೆ, ನಿಷ್ಕಾಪಟ್ಯ, ಪಾವಿತ್ರ್ಯತೆ, ಅನಂತಪ್ರೀತಿ, ಸ್ಥಿರಸಂಕಲ್ಪ, ಎಲ್ಲಕ್ಕಿಂತ ಹೆಚ್ಚಾಗಿ ನಿನ್ನ ನಾಡಿಯಲ್ಲಿ ಸಂಚರಿಸುವ ಕೆಲ್ಸ್ ಜನಾಂಗದ ರಕ್ತ - ಇವು ನಿನ್ನನ್ನು ನಮಗೆ ಬೇಕಾದ ಮಹಿಳೆಯನ್ನಾಗಿ ಮಾಡಿವೆ.</p>
<p>ಆದರೂ ತೊಂದರೆಗಳು ಹಲವಿವೆ. ಇಲ್ಲಿರುವ ದುಃಖ, ಮೂಢನಂಬಿಕೆ, ಗುಲಾಮಗಿರಿ ಇವನ್ನು ನೀನು ಊಹಿಸಲಾರೆ. ವಿಚಿತ್ರ ಜಾತಿ ಮತ್ತು ಪ್ರತ್ಯೇಕತಾ ಭಾವನೆಗಳಿಂದ ಕೂಡಿದ ಅರೆಬೆತ್ತಲೆ ಇರುವ ಪುರುಷರು, ಸ್ತ್ರೀಯರ ಮಧ್ಯದಲ್ಲಿ ನೀನು ಇರಬೇಕಾಗುವುದು. ಅವರು ಅಂಜಿಕೆಯಿಂದ ಅಥವಾ ದ್ವೇಷದಿಂದ ಬಿಳೀ ಜನರಿಂದ ದೂರವಿರುವರು. ಇಲ್ಲಿನ ಜನರು ಬಿಳಿಯವರಿಂದ ವಿಪರೀತವಾದ ದ್ವೇಷಕ್ಕೆ ಗುರಿಯಾಗಿದ್ದಾರೆ. ಅದಲ್ಲದೆ ಬಿಳಿಯ ಜನರು ನೀನೊಬ್ಬಳು ಹುಚ್ಚಿಯೆಂದು ತಿಳಿದು ನಿನ್ನ ಪ್ರತಿಯೊಂದು ವ್ಯವಹಾರವನ್ನೂ ಅನುಮಾನದಿಂದ ನೋಡುವರು.</p>
<p>ಇನ್ನು ಹವಾಗುಣವಾದರೋ ವಿಪರೀತ ಸೆಕೆ. ಅನೇಕ ಸ್ಥಳಗಳಲ್ಲಿ ನಮ್ಮ ಚಳಿಗಾಲ ನಿಮ್ಮ ಬೇಸಿಗೆ ಕಾಲದಂತೆ ಇರುವುದು. ದಕ್ಷಿಣದಲ್ಲಿಯಾದರೋ ಯಾವಾಗಲೂ ಬಿಸಿಲು ಉರಿಯುತ್ತಲೇ ಇರುವುದು.</p>
<p>ಪಟ್ಟಣಗಳಿಂದ ಹೊರಗೆ ಇರುವ ಸ್ಥಳಗಳಲ್ಲಿ, ಐರೋಪ್ಯ ಜನರಿಗೆ ಅಗತ್ಯವಾದ ಸೌಕರ್ಯಗಳು ಒಂದೂ ದೊರಕುವುದಿಲ್ಲ. ಇಷ್ಟೊಂದು ಅನಾನುಕೂಲಗಳಿದ್ದರೂ ನೀನು ಕೆಲಸಮಾಡಲು ನಿರ್ಧಾರಮಾಡಿದ್ದರೆ ಬರಬಹುದು. ನಿನಗೆ ನೂರು ಸ್ವಾಗತಗಳು.</p>
<p>*<span class="en"> C.W. Vol. VII, P 511</span></p>

<!-- 349-5/0060-->
<p>ನಾನಾದರೋ ಎಲ್ಲಾ ಕಡೆಯಂತೆ ಇಲ್ಲಿಯೂ ಕೂಡ ಒಬ್ಬ ಅನಾಮಧೇಯ. ಆದರೆ ನನಗೆ ಇರುವ ಅಲ್ಪ ಪ್ರಭಾವವನ್ನು ನಿನ್ನ ಸಹಾಯಕ್ಕೆ ಉಪಯೋಗಿಸುತ್ತೇನೆ. ನೀನು ಕಾರ್ಯರಂಗಕ್ಕೆ ಕಾಲಿಡುವುದಕ್ಕೆ ಮುಂಚೆ ಚೆನ್ನಾಗಿ ಆಲೋಚಿಸಿ ನೋಡಬೇಕು. ಕೆಲಸಕ್ಕೆ ಕೈಹಾಕಿದ ಮೇಲೆ ನೀನು ಇದರಲ್ಲಿ ಸೋಲಬಹುದು ಅಥವಾ ಬೇಸರವಾಗಬಹುದು. ಆದರೆ ನೀನು ಭರತಖಂಡಕ್ಕೆ ಸಹಾಯಮಾಡಲಿ ಬಿಡಲಿ, ನೀನು ವೇದಾಂತವನ್ನು ಸ್ವೀಕರಿಸಲಿ ಬಿಡಲಿ, ಜೀವನವಿರುವವರೆವಿಗೂ ನಿನ್ನೊಂದಿಗೆ ನಿಲ್ಲುವೆನೆಂದು, ನಾನು ಮಾತ್ರ ನಿನಗೆ ಮಾತು ಕೊಡುತ್ತೇನೆ. “ಆನೆಯ ದಂತ ಹೊರಗೆ ಬರುವುದೇ ವಿನಾ ಒಳಗೆ ಹೋಗುವುದಿಲ್ಲ. ಅದರಂತೆಯೇ ಮನುಷ್ಯನ ಮಾತುಗಳನ್ನು ಕೂಡ ಎಂದಿಗೂ ಹಿಂತೆಗೆಯಲಾಗುವುದಿಲ್ಲ. ಈ ವಿಷಯದಲ್ಲಿ ನಾನು ನಿನಗೆ ಮಾತುಕೊಡುತ್ತೇನೆ. ಪುನಃ, ನಾನು ನಿನಗೆ ಸ್ವಲ್ಪ ಎಚ್ಚರಿಕೆಯನ್ನು ಕೊಡಬೇಕಾಗಿದೆ. ನಿನ್ನ ಕಾಲಿನ ಮೇಲೆ ನಿಂತುಕೊಳ್ಳಬೇಕು. ಮಿಸ್ ಮುಲ್ಲರಳ ಅಥವಾ ಇನ್ನು ಬೇರೆಯವರ ಸಹಾಯವನ್ನು ನಂಬಕೂಡದು. ಮಿಸ್ ಮುಲ್ಲರ್ ತನ್ನ ರೀತಿಯಲ್ಲೇನೋ ಬಹಳ ಒಳ್ಳೆಯ ಹೆಂಗಸು. ಆದರೆ ದುರದೃಷ್ಟವಶಾತ್, ಆಕೆ ಮಗುವಾಗಿದ್ದಾಗಲೇ, ತಾನು ಹುಟ್ಟು ನಾಯಕಿ, ಪ್ರಪಂಚವನ್ನು ಎಚ್ಚರಿಸುವುದಕ್ಕೆ ಹಣವಲ್ಲದೆ ಬೇರೆ ಯಾವ ಗುಣಗಳೂ ಆವಶ್ಯಕವಿಲ್ಲವೆಂಬ ಅಭಿಪ್ರಾಯ ಅವಳ ತಲೆಯನ್ನು ಹೊಕ್ಕಿತು ! ಅವಳೆಷ್ಟು ಪ್ರಯತ್ನಪಟ್ಟರೂ ಅದಕ್ಕೆ ವಿರೋಧವಾಗಿ ಈ ಭಾವನೆ ಅವಳ ಮನಸ್ಸಿನಲ್ಲಿ ಅನೇಕವೇಳೆ ಬರುತ್ತಿರುವುದು. ಕೆಲವು ದಿನಗಳಿ ಅವಳೊಂದಿಗೆ ಇರುವುದಕ್ಕೆ ನಿನಗೆ ಸಾಧ್ಯವಾಗುವುದಿಲ್ಲ ಎಂಬುದು ನಿನಗೆ ಗೊತ್ತಾಗುತ್ತದೆ. ಸಧ್ಯಕ್ಕೆ ಅವಳಿಗೆ ಕಲ್ಕತ್ತೆಯಲ್ಲಿ ತನಗೆ, ನಿನಗೆ, ಮತ್ತು ಬರಬಹುದಾದ ಐರೋಪ್ ಮತ್ತು ಅಮೆರಿಕಾ ದೇಶೀಯ ಸ್ನೇಹಿತರಿಗೆ ಒಂದು ಮನೆಯನ್ನು ಮಾಡಬೇಕೆಂಬ ಆಲೋಚನೆ ಇದೆ.</p>
<p>ಇದೇನೊ ಅವಳ ಒಳ್ಳೆಯ ಕೆಲಸ, ಆದರೆ ಅವಳ ನಾಯಕತ್ವದ ಯೋಜನೆ, ಮುಂದಿನ ಕಾರಣಗಳಿಗಾಗಿ ಎಂದಿಗೂ ಫಲಿಸುವುದಿಲ್ಲ - ಮುಂಗೋಪ, ತನ್ನ ಸಮಾನ ಯಾರೂ ಇಲ್ಲವೆಂಬ ಅಹಂಕಾರ, ಮತ್ತು ವಿಪರೀತ ಚಂಚಲತೆ, ಕೆಲವರ ವಿಷಯದಲ್ಲಿ ಸ್ನೇಹವು ದೂರದಿಂದ ಮಾತ್ರ ಒಳ್ಳೆಯದು. ಸ್ವತಂತ್ರವಾಗಿ ನಿಲ್ಲಬಲ್ಲವರು ಎಲ್ಲವನ್ನೂ ಸರಿದೂಗಿಸಿಕೊಂಡು ಹೋಗಬಲ್ಲರು.</p>
<p>ಶ್ರೀಮತಿ ಸೇವಿಯರ್ ಒಂದು ನಾರೀ ರತ್ನ, ಎಷ್ಟೋ ಒಳ್ಳೆಯವಳು, ಎಷ್ಟೋ ದಯಾಳು, ಇಂಗ್ಲಿಷರ ಪೈಕಿ ಭಾರತೀಯರನ್ನು ದ್ವೇಷಿಸದವರು ಅವರು ಮಾತ್ರ ಸ್ವರ್ಡಿ ಕೂಡ ಇದಕ್ಕೆ ಅಪವಾದವಲ್ಲ. ಶ್ರೀಮಾನ್ ಮತ್ತು ಶ್ರೀಮತಿ ಸೇವಿಯರ್ ಇವರು ಮಾತ್ರ ನಮಗೆ ಏನೊ ಒಳ್ಳೆಯದನ್ನು ಮಾಡುತ್ತೇವೆಂಬ ಅಹಂಕಾರದಿಂದ ಬಂದವರಲ್ಲ. ಆದರೆ ಅವರಲ್ಲಿ ಯಾವ ರೀತಿ ಕೆಲಸಮಾಡಬೇಕೆಂಬ ಯೋಜನೆ ಸ್ಪಷ್ಟವಾಗಿಲ್ಲ. ಆದರೆ ನೀನು ಬಂದಾಗ ಅವರೊಡನೆ ಸೇರಿ ಕೆಲಸ ಮಾಡಬಹುದು. ಅದರಿಂದ ನಿಜವಾಗಿ ಅವರಿಗೂ ಮತ್ತು ನಿನಗೂ ಸಹಾಯವಾಗುವುದು. ಆದರೆ ಕೊನೆಗೆ ನಿನ್ನ ಕಾಲಮೇಲೆ ನಿಂತುಕೊಳ್ಳುವುದು ಸಂಪೂರ್ಣವಾಗಿ ಆವಶ್ಯಕ.</p>

<!-- 349-5/0061-->
<p>- ಈ ಶರದೃತುವಿನಲ್ಲಿ ಅಮೆರಿಕಾದಿಂದ ನನ್ನ ಇಬ್ಬರು ಸ್ನೇಹಿತರು – ಬಾಸ್ಟನ್ನಿನ ಶ್ರೀಮತಿ ಓಲ್‌ಬುಲ್ ಮತ್ತು ಮಿಸ್ ಮ್ಯಾಕ್ಸಿಯಡ್ ಇವರು ಇಂಡಿಯಾ ದೇಶವನ್ನು ನೋಡುವುದಕ್ಕೆ ಬರುತ್ತಾರೆ ಎಂದು ತಿಳಿದೆ. ಮಿಸ್ ಮ್ಯಾಕ್ಸಿಯಡ್‌ಳನ್ನು ನೀನು ಆಗಲೇ ಲಂಡನ್ನಿನಲ್ಲಿ ನೋಡಿರುವೆ - ಪ್ಯಾರಿಸ್ ಪೋಷಾಕಿನ ಅಮೆರಿಕಾ ಯುವತಿ ಅವಳು. ಶ್ರೀಮತಿ ಓಲ್‌ಬುಲ್ ಸುಮಾರು ಐವತ್ತು ವರುಷ ವಯಸ್ಸಿನವಳು. ಅಮೆರಿಕಾದಲ್ಲಿ ನನಗೆ ಬಹಳ ಒಳ್ಳೆಯ ಸ್ನೇಹಿತಳಾಗಿದ್ದಳು. ಪ್ರಯಾಣದ ಬೇಜಾರು ನಿವಾರಣೆಗಾಗಿ ನೀನು ಅವರನ್ನು ಸೇರಬಹುದು. ಅವರು ಯೂರೋಪ್ ಮಾರ್ಗವಾಗಿ ಬರುತ್ತಿರುವರೆಂದು ನಿನಗೆ ಸೂಚಿಸುತ್ತೇನೆ,</p>
<p>ಬಹಳ ದಿನಗಳಾದ ಮೇಲೆ ಸ್ವಲ್ಟಿಯಿಂದ ಪತ್ರ ತಲುಪಿ ಸಂತೋಷವಾಯಿತು. ಬಹಳ ನಿರಾಶಾದಾಯಕವಾಗಿತ್ತು. ಲಂಡನ್ನಿನ ಕಾರ್ಯ ನಿಂತುಹೋದುದಕ್ಕೆ ಅವನು ನಿರಾಶನಾದಂತೆ ತೋರುತ್ತದೆ. - ಶಾಶ್ವತವಾದ ಪ್ರೀತಿಯೊಂದಿಗೆ,</p>
<p>ಅನವರತವೂ ದೇವರಲ್ಲಿ ನಿನ್ನ</p>
<p>ವಿವೇಕಾನಂದ</p>
<p>೩೫೬. ಸ್ವಾಮಿ ಅಖಂಡಾನಂದರಿಗೆ *</p>
<p>ಆಿರ</p>
<p>೩೦ನೇ ಜುಲೈ, ೧೮೯೭ ಪ್ರಿಯ ಅಖಂಡಾನಂದ,</p>
<p>ನಿನ್ನ ಸೂಚನೆಯಂತೆ ಜಿಲ್ಲಾ ನ್ಯಾಯಾಧೀಶರಾದ ಶ್ರೀಯುತ ಲೆವಿಂಗ್‌ರವರಿಗೆ ಕಾಗದ ಬರೆದಿದ್ದೇನೆ. ಜೊತೆಗೆ ಇಂಡಿಯನ್ ಮಿರರ್'' ಪತ್ರಿಕೆಗೆ ಅವರ ಕೆಲಸದ ಕ್ರಮದ ವಿಚಾರವನ್ನು ವಿವರವಾಗಿ ಒಂದು ದೊಡ್ಡ ಪತ್ರದಲ್ಲಿ (ಡಾಕ್ಟರ್ ಶಶಿಯಿಂದ ಅದನ್ನು ಪುನಃ ಪರಿಶೀಲನೆ ಮಾಡಿಸಿ) ಬರೆದು ಕಳುಹಿಸು, ಮತ್ತು ಮೇಲೆ ಹೇಳಿದ ಸಭ್ಯಗೃಹಸ್ಥರಿಗೂ ಅದರ ಪ್ರತಿಯೊಂದನ್ನು ಕಳುಹಿಸು. ಜನರಲ್ಲಿರುವ ಕುಂದುಕೊರತೆಗಳನ್ನು ಮಾತ್ರ ನಮ್ಮಲ್ಲಿರುವ ಅವಿವೇಕಿಗಳು ಹುಡುಕುವರು. ಕೆಲವು ಸದ್ಗುಣಗಳನ್ನೂ ಅವರು ನೋಡಲಿ...</p>
<p>ನಾನು ಮುಂದಿನ ಸೋಮವಾರ ಈ ಸ್ಥಳವನ್ನು ಬಿಡುತ್ತೇನೆ.</p>
<p>ಅನಾಥರನ್ನು ತೆಗೆದುಕೊಳ್ಳಲು ಇರುವ ಕಷ್ಟಗಳ ವಿಚಾರವಾಗಿ ನೀನೇಕೆ ಅಷ್ಟೊಂದು ಚಿಂತಿಸುವೆ? ಬೇಕಾದರೆ ನೀನಿಚ್ಛೆಪಟ್ಟಲ್ಲಿ ಮಠದಿಂದ ನಾಲೈದು ಮಂದಿಯನ್ನು ಕಳಿಸಬೇಕೆಂದು ಕೇಳಿನೋಡು. ಎರಡೇ ದಿನಗಳಲ್ಲಿ ಹಳ್ಳಿಯಿಂದ ಹಳ್ಳಿಗೆ ಹೋಗಿ ನೀನು ಹುಡುಕಿದರೆ ಕೆಲವು ಅನಾಥರು ಸಿಕ್ಕಸಿಕ್ಕುವರು. *<span class="en"> C.W, Vol. VI, P. 405</span></p>

<!-- 349-5/0062-->
<p>ನಮಗೆ ಒಂದು ಸ್ಥಿರವಾದ ಕೇಂದ್ರವಿರಬೇಕೆಂಬುದೇನೊ ನಿಜ. ಈ ದೇಶದಲ್ಲಿ -ರ ಸಹಾಯವಿಲ್ಲದೆ ಏನುತಾನೆ ಮಾಡಲು ಸಾಧ್ಯ? ರಾಜಕೀಯ ಮುಂತಾದವು ಗಳೊಡನೆ ಸ್ವಲ್ಪವೂ ಬೆರೆಯಬೇಡಿ. ಯಾವ ಸಂಪರ್ಕವನ್ನೂ ಇಟ್ಟುಕೊಳ್ಳಬೇಡಿ. ಅದೇ ಕಾಲದಲ್ಲಿ ಯಾರೊಡನೆಯೂ ವೈಷಮ್ಮ ಬೆಳಸುವುದು ಬೇಡ. ನೀನು ನಿನ್ನ ದೇಹ ಮನಸ್ಸು, ನಿನ್ನ ಸರ್ವಸ್ವವನ್ನೂ ಯಾವುದಾದರೊಂದು ಕೆಲಸಕ್ಕೆ ವಿನಿಯೋಗಿಸಬೇಕು. ಇಲ್ಲಿ ನಾನು ಐರೋಪ್ಯ ಶೋತೃಗಳಿಗೆ ಇಂಗ್ಲಿಷಿನಲ್ಲಿ ಒಂದು ಭಾಷಣವನ್ನು, ಇಲ್ಲಿಯ ಭಾರತೀಯ ನಿವಾಸಿಗಳಿಗೆ ಹಿಂದಿಯಲ್ಲಿ ಒಂದು ಭಾಷಣವನ್ನು ಕೊಟ್ಟೆ. ಹಿಂದಿಯಲ್ಲಿ ಮಾತನಾಡಿದ್ದು ಇದೇ ಮೊದಲನೆಯ ಬಾರಿ. ಆದರೂ ಎಲ್ಲರೂ ಅದನ್ನು ಇಷ್ಟಪಟ್ಟರು. ಪಾಶ್ಚಾತ್ಯರಂತೂ ಅವರ ಪದ್ಧತಿಯ ಪ್ರಕಾರ ಒಬ್ಬ ನೀಗೊ'ವಿನ ಬಾಯಿಂದ ಇಂತಹ ಭಾಷಣವನ್ನು ಕೇಳಿ ಪರಮಾನಂದ ಭರಿತರಾದರು. 'ಓ! ಎಷ್ಟು ಅದ್ಭುತವಾಗಿತ್ತು !' ಎಂದು ಕೊಂಡಾಡಿದರು. ಮುಂದಿನ ಶನಿವಾರ ಯೂರೋಪಿಯನ್ನರಿಗೆ ಮತ್ತೊಂದು ಉಪನ್ಯಾಸ ಕೊಡುತ್ತಿದ್ದೇನೆ. ಇಲ್ಲಿ ಒಂದು ದೊಡ್ಡ ಸಂಘ ಆರಂಭವಾಗಿದೆ. ಅದು ಎಷ್ಟರ ಮಟ್ಟಿಗೆ ಕೆಲಸ ಮಾಡುವುದೆಂದು ಕಾದು ನೋಡೋಣ. ಈ ಸಂಘದ ಉದ್ದೇಶ ವಿದ್ಯಾಭ್ಯಾಸ ಮತ್ತು ಆಧ್ಯಾತ್ಮಿಕತೆಯನ್ನು ಹರಡುವುದಾಗಿದೆ.</p>
<p>ಮುಂದಿನ ಸೋಮವಾರ ನಾನು ಬರೇಲಿಗೆ ಪ್ರವಾಸ ಹೊರಡುತ್ತಿದ್ದೇನೆ. ಅನಂತರ ಸಹರಾನ್‌ಪೂರ್, ಅದಾದನಂತರ ಅಂಬಾಲ - ಅಲ್ಲಿಂದ ಮುಂದೆ ಬಹುಶಃ ಮರಿಗೆ ಕ್ಯಾಪ್ಟನ್ ಸೇವಿಯರ್ ಜೊತೆಯಲ್ಲಿ ಹೋಗುವೆ. ಸ್ವಲ್ಪ ಹವಾ ತಂಪಾದಕೂಡಲೇ ಬಯಲು ಪ್ರದೇಶಕ್ಕೆ ಹಿಂತಿರುಗಿ ರಾಜಪುಟಾಣ ಮುಂತಾದವುಗಳ ಕಡೆ ಹೋಗುವೆ. ಅತ್ಯಂತ ತೀವ್ರ ವೇಗದಿಂದ ಕೆಲಸವನ್ನು ಮುಂದುವರಿಸು. ಎಂದಿಗೂ ಭಯಪಡಬೇಡ ! ಶರೀರ ಒಂದು ದಿನ ಬಿದ್ದು ಹೋಗಲೇಬೇಕು, ಅದರಲ್ಲಾವ ಸಂಶಯವೂ ಇಲ್ಲ. ಆದರೆ ಅದನ್ನು ವ್ಯರ್ಥವಾಗಿ ಏಕೆ ಹೋಗಗೊಡಬೇಕು? 'ಕುಳಿತು ತುಕ್ಕು ಹಿಡಿಯುವುದಕ್ಕಿಂತ ದುಡಿದು ಸವೆಯುವುದು ಮೇಲು.'' ಕಳವಳಪಡಬೇಡ; ನಾನು ಸತ್ತುಹೋದಮೇಲೂ ಕೂಡ ಕೇವಲ ನನ್ನ ಮೂಳೆಗಳೇ ಪವಾಡವನ್ನೆಸಗುವುವು. ಇಡೀ ಭರತಖಂಡದಲ್ಲೆಲ್ಲಾ ನಾವು ಇನ್ನು ಹತ್ತು ವರ್ಷಗಳಲ್ಲೇ ಹರಡಬೇಕು. ಇದಾಗದಿದ್ದಲ್ಲಿ ಯಾವುದೂ ಪ್ರಯೋಜನವಿಲ್ಲ. ಜಟ್ಟಿಗಳಂತೆ ಕೆಲಸ ಮಾಡಿ ! ಜೈ ಗುರುದೇವ ! ಹಣ ಮುಂತಾದವುಗಳೆಲ್ಲಾ ತಮ್ಮಷ್ಟಕ್ಕೆ ತಾವೇ ಬರುವುವು. ನಮಗೀಗ ಬೇಕಾಗಿರುವುದು ಹಣವಲ್ಲ; ಮನುಷ್ಯರು. ಮನುಷ್ಯನೇ ಎಲ್ಲವನ್ನೂ ಮಾಡುವವನು ಹಣವೇನು ಮಾಡೀತು? - ನಮಗೀಗ ಬೇಕಾಗಿರುವುದು ಮನುಷ್ಯರು. ಎಷ್ಟು ಹೆಚ್ಚು ಮಂದಿ ಸಿಕ್ಕಿದರೆ ಅಷ್ಟು ಉತ್ತಮ... ಉದಾಹರಣೆಗೆ ಇಲ್ಲಿ ಮ-ನು ಅಪಾರವಾದ ಧನವನ್ನು ತಂದನು. ಆದರೆ ಕೆಲಸಮಾಡಲು ಒಬ್ಬ ಮನುಷ್ಯನೂ ಇಲ್ಲ. ಇದರಿಂದ ಅವನಿಗೆ ಯಾವ ರೀತಿಯ ಶ್ರೇಯಸ್ಸುಂಟಾಯಿತು?</p>
<p>ನಿನ್ನ ವಿಶ್ವಾಸಪೂರ್ವಕ</p>
<p>ವಿವೇಕಾನಂದ</p>

<!-- 349-5/0063-->
<p>೩೫೭. ಮಿಸ್ ಮ್ಯಾಕ್ಸಿಯಾಡ್ ಅವರಿಗೆ *</p>
<p>ಬೇಲೂರು ಮಠ</p>
<p>೧೧ನೇ ಆಗಸ್ಟ್, ೧೮೯೭ ಪ್ರಿಯ ಜೊ,</p>
<p>ಸರಿ, ತಾಯಿಯ ಕೆಲಸಕ್ಕೆ ಎಂದೂ ಭಂಗ ಬರುವುದಿಲ್ಲ. ಏಕೆಂದರೆ ಅದು ಇದುವರೆವಿಗೆ ಸತ್ಯ, ಋಜುತ್ವ ಮತ್ತು ಪವಿತ್ರತೆಯ ಮೇಲೆ ನಿಂತಿದೆ; ಮತ್ತು ಅದರಿಂದಲೇ ಪರಿಪೋಷಿತವಾಗಿದೆ. ಶ್ರೇಷ್ಠವಾದ ಋಜುತ್ವವೇ ಅದರ ಮೂಲ ಸೂತ್ರವಾಗಿದೆ.</p>
<p>ಸರ್ವಪ್ರೇಮಗಳ ಮೂಲಕ ನಿನ್ನ</p>
<p>ವಿವೇಕಾನಂದ ೩೫೮, ಸ್ವಾಮಿ ರಾಮಕೃಷ್ಣಾನಂದರಿಗೆ?</p>
<p>ಅಂಬಾಲ</p>
<p>೧೯ನೇ ಆಗಸ್ಟ್, ೧೮೯೭ ಪ್ರಿಯ ಶಶಿ,</p>
<p>ಮದ್ರಾಸಿನಲ್ಲಿ ಧನಾಭಾವದಿಂದ ಕೆಲಸ ಸಾಕಾದಷ್ಟು ಮುಂದುವರಿಯುತ್ತಿಲ್ಲ ಎಂಬುದನ್ನು ಕೇಳಿ ನನಗೆ ಬಹಳ ವ್ಯಥೆಯಾಯಿತು. ಅಳಸಿಂಗನ ಭಾವ ಆಿ ರದಿಂದ ಸಾಲವಾಗಿ ತೆಗೆದುಕೊಂಡ ಹಣವನ್ನು ಕಳುಹಿಸಿಕೊಟ್ಟಿರುವರು ಎಂಬುದನ್ನು ಕೇಳಿ ಸಂತೋಷವಾಯಿತು. ತಮ್ಮ ಖರ್ಚಿಗೆ ಬೇಕಾಗುವ ಸ್ವಲ್ಪ ಹಣವನ್ನು ಉಪನ್ಯಾಸದಿಂದ ಬಂದ ಹಣದಿಂದ ತೆಗೆದುಕೊಳ್ಳುವಂತೆ ಸ್ವಾಗತ ಸಮಿತಿಗೆ ಬರೆಯಿರಿ ಎಂದು ಗುಡ್ವಿನ್ ತಿಳಿಸುತ್ತಾನೆ. ಆ ಉಪನ್ಯಾಸದಿಂದ ಬಂದ ಹಣವನ್ನು ಸ್ವಾಗತಕ್ಕೆ ಉಪಯೋಗಿಸುವುದು ತುಂಬಾ ನೀಚತನ ಎಂದು ನಾನು ಭಾವಿಸುತ್ತೇನೆ. ನಾನು ಈ ವಿಷಯದ ಬಗ್ಗೆ ಯಾರಿಗೂ ಏನನ್ನೂ ಹೇಳಲು ಇಚ್ಚಿಸುವುದಿಲ್ಲ. ಹಣದ ಪ್ರಸಂಗ ಬಂತು ಎಂದರೆ ನಮ್ಮ ಜನರು ಹೇಗೆ ವ್ಯವಹರಿಸುವರು ಎಂಬುದನ್ನು ನಾನೀಗ ಚೆನ್ನಾಗಿ ತಿಳಿದುಕೊಂಡಿರುವೆನು. ನನ್ನ ಪರವಾಗಿ ನೀನು ಅಲ್ಲಿಯ ಸ್ನೇಹಿತರೊಡನೆ ಮಾತನಾಡು, ನಯವಾಗಿ ಹೇಳು, ಅದರ ವೆಚ್ಚವನ್ನು ಇನ್ನು ಯಾವ ವಿಧದಿಂದಲಾದರೂ ಅವರು ವಸೂಲಿ ಮಾಡಬೇಕು ಎಂದು. ಅವರಿಗೆ ಇದನ್ನು ಮಾಡಲು ಆಗದೇ ಇದ್ದರೆ ನೀವೆಲ್ಲಾ ಕಲ್ಕತ್ತೆಯ ಮಠಕ್ಕೆ ಬಂದುಬಿಡಿ ಅಥವಾ ರಾಮನಾಡಿಗೆ ಹೋಗಿ ಅಲ್ಲಿ ಮಠವನ್ನು ಸ್ಥಾಪಿಸಿ,</p>
<p>ನಾನೀಗ ಧರಮ್ ಶಾಲಾ ಹತ್ತಿರ ಇರುವ ಬೆಟ್ಟಕ್ಕೆ ಹೋಗುತ್ತಿರುವೆನು, ನಿರಂಜನ, ದೀನು, ಕೃಷ್ಣಲಾಲ್, ಲಟು ಮತ್ತು ಅಚ್ಯುತ್ ಅಮೃತ್‌ಸರ್‌ನಲ್ಲಿ ಇರುತ್ತಾರೆ. ನೀನು ಇಷ್ಟು ದಿನಗಳವರೆಗೆ ಸದಾನಂದನನ್ನು ಮಠಕ್ಕೆ ಏತಕ್ಕೆ ಕಳುಹಿಸಲಿಲ್ಲ? ಅವನು ಇನ್ನೂ *<span class="en"> C.W, Vol. V, P. 139</span></p>
<p>**<span class="en"> C.W, Vol. VIII, P. 417</span></p>

<!-- 349-5/0064-->
<p>ಅಲ್ಲೇ ಇದ್ದರೆ, ನಿರಂಜನನು ಅಮೃತಸರದಿಂದ ಕಾಗದವನ್ನು ಬರೆದ ಮೇಲೆ, ಪಂಜಾಬಿಗೆ ಅವನನ್ನು ಕಳುಹಿಸು. ಪಂಜಾಬು ಬೆಟ್ಟಗಳಲ್ಲಿ ಕೆಲವು ಕಾಲ ವಿಶ್ರಾಂತಿ ಅನುಭವಿಸಿದ ಮೇಲೆ ಕೆಲಸವನ್ನು ಪಂಜಾಬಿನಲ್ಲಿ ಪ್ರಾರಂಭಿಸುವೆನು. ಪಂಜಾಬ್ ಮತ್ತು ರಾಜಪುಟಾನ ಕೆಲಸ ಮಾಡುವುದಕ್ಕೆ ಸರಿಯಾದ ಸ್ಥಳ. ನಾನು ಕೆಲಸವನ್ನು ಪ್ರಾರಂಭಿಸಿದೊಡನೆಯೇ ನಿನಗೆ ಪುನಃ ಕಾಗದ ಬರೆಯುತ್ತೇನೆ.</p>
<p>ಇತ್ತೀಚೆಗೆ ನನ್ನ ಆರೋಗ್ಯ ಬಹಳ ಕೆಟ್ಟು ಹೋಗಿತ್ತು. ನಾನೀಗ ನಿಧಾನವಾಗಿ ಗುಣಮುಖವಾಗುತ್ತಿರುವೆನು. ನಾನು ಬೆಟ್ಟಗಳಲ್ಲಿ ಕೆಲವು ಕಾಲ ಇದ್ದರೆ ಆಮೇಲೆ ಸರಿಹೋಗುವುದು, ನಿನಗೆ, ಅಳಸಿಂಗನಿಗೆ, ಗುಡ್ವಿ ನ್‌ಗೆ, ಜಿ.ಜಿ. ಆರ್‌.ಎ., ಗುಪ್ಪ, ಸುಕುಲ್ ಮತ್ತು ಇತರರಿಗೆ ನನ್ನ ವಿಶ್ವಾಸಗಳು.</p>
<p>ನಿನ್ನ ವಿಶ್ವಾಸಪೂರ್ವಕ</p>
<p>ವಿವೇಕಾನಂದ ೩೫೯. ಶ್ರೀಮತಿ ಓಲ್‌ಬುಲ್‌ ಅವರಿಗೆ *</p>
<p>ಅಂಬಾಲ</p>
<p>೧೯ನೇ ಆಗಸ್ಟ್, ೧೮೯೭ ಪ್ರಿಯ ಶ್ರೀಮತಿ ಬುಲ್,</p>
<p>ನನ್ನ ಆರೋಗ್ಯ ಸಾಮಾನ್ಯವಾಗಿದೆ. ನಾನು ಕೊಂಚ ವಿಶ್ರಾಂತಿಯನ್ನು ಪಡೆದರೂ, ಮುಂದಿನ ಚಳಿಗಾಲದವರೆಗೆ ಮುಂಚಿನಂತೆ ಶಕ್ತಿ ಸಾಮರ್ಥ ಪಡೆಯಲು ಸಾಧ್ಯವಾಗಲಾರದು. ನೀವಿಬ್ಬರೂ ಭರತಖಂಡಕ್ಕೆ ಬರುತ್ತಿದ್ದೀರೆಂದು ಜೋಇಂದ ನನಗೆ ಪತ್ರ ಬಂದಿತು. ಭರತಖಂಡದಲ್ಲಿ ನಿಮ್ಮನ್ನು ನೋಡುವುದು ನನಗೆ ಬಹಳ ಆನಂದಕರವಾದ ವಿಷಯ. ಆದರೂ ಭರತಖಂಡವು ಜಗತ್ತಿನಲ್ಲೆಲ್ಲಾ ಅತ್ಯಂತ ಹೊಲಸಾದ ಮತ್ತು ಅನಾರೋಗ್ಯಕರವಾದ ಸ್ಥಳ, ಮತ್ತು ಇಲ್ಲಿ ದೊಡ್ಡ ರಾಜಧಾನಿಗಳನ್ನು ಬಿಟ್ಟರೆ ಬೇರೆ ಯಾವ ಕಡೆಯೂ ಪಾಶ್ಚಾತ್ಯ ಅನುಕೂಲಗಳು ದೊರಕುವುದಿಲ್ಲ ಎಂಬುದನ್ನು ನೀವು ಆರಂಭದಲ್ಲಿಯೇ ತಿಳಿದುಕೊಂಡಿರಬೇಕು.</p>
<p>ಇಂಗ್ಲೆಂಡಿನಿಂದ ಶ್ರೀಯುತ ಸ್ವರಿಯವರು ಅಭೇದಾನಂದರನ್ನು ನ್ಯೂಯಾರ್ಕಿಗೆ ಕಳುಹಿಸುತ್ತಿದ್ದಾರೆಂದು ತಿಳಿದುಬಂತು. ನಾನಿಲ್ಲದೆ ಇಂಗ್ಲೆಂಡಿನ ಕೆಲಸ ಅಸಾಧ್ಯವೆಂಬಂತೆ ತೋರುತ್ತಿದೆ. ಶ್ರೀಯುತ ಸ್ವರಿಯವರು ಒಂದು ಮಾಸಪತ್ರಿಕೆ ಮಾತ್ರ ಆರಂಭ ಮಾಡಿ ನಡೆಸುವರು. ಈ ಋತುವಿನಲ್ಲಿ ನಾನು ಇಂಗ್ಲೆಂಡಿಗೆ ಹೊರಡಲು ಅಣಿಯಾಗಿದ್ದೆ. ಆದರೆ ವೈದ್ಯರು ನನ್ನನ್ನು ಹೋಗದಂತೆ ತಡೆದರು. ಭರತ ಖಂಡದಲ್ಲಿ ಕೆಲಸ ಮುಂದುವರಿಯುತ್ತಿದೆ.</p>
<p>ಯಾವ ಯೂರೋಪಿಯನರಿಂದಾಗಲಿ, ಅಮೆರಿಕಾದವರಿಂದಾಗಲಿ ಸದಕೆ ಇಲಿ ಯಾವ ಕೆಲಸವೂ ಆಗುವುದಿಲ್ಲ ಎಂದು ನನ್ನ ಭಾವನೆ. ಇಲ್ಲಿಯ ಹವೆಯನ್ನು ಸಹಿಸಲು</p>
<p>*<span class="en"> C.W, Vol. VI, P. 407</span></p>

<!-- 349-5/0065-->
<p>ಯಾವ ಪಾಶ್ಚಾತ್ಯನಿಗೂ ಬಹಳ ಕಷ್ಟವಾಗುತ್ತದೆ. ಅಸಾಧಾರಣ ಸಾಮರ್ಥ ಹೊಂದಿರುವ ಶ್ರೀಮತಿ ಆನಿಬೆಸೆಂಟರೂ ಕೂಡ ಕೇವಲ ಧಿ ಯೋಸೋಫಿ ಗಳೊಡನೆ ಮಾತ್ರ ಕೆಲಸ ಮಾಡುತ್ತಾರೆ. ಹೀಗೆ ಮಾಡುವುದರಿಂದ ಅವರು ಇಲ್ಲಿಯ ಒಬ್ಬ ಮೈಕ್ಷನು ಯಾವ ಬಗೆಯ ಪ್ರತ್ಯೇಕತೆಯ ತಿರಸ್ಕಾರವನ್ನು ಪಡೆದಿರುವನೋ ಅದೇ ಬಗೆಯ ಅವಮಾನಗಳಿಗೆಲ್ಲಾ ಗುರಿಯಾಗಿದ್ದಾರೆ. ಗುಡ್ಡಿನ್ ಕೂಡ ಆಗಾಗ್ಗೆ ಅಪಮಾನಕ್ಕೆ ಒಳಗಾಗುತ್ತಾನೆ. ಅವನಿಗೆ ಆಗಾಗ್ಗೆ ಶಾಂತಿಯಿಂದಿರುವಂತೆ ಹೇಳಬೇಕಾಗುತ್ತದೆ. ಅವನು ಪುರುಷನಾದ್ದರಿಂದ ಮತ್ತು ಜನಗಳೊಡನೆ ಬೆರೆಯಬಲ್ಲವನಾದುದರಿಂದ ಸೊಗಸಾಗಿ ಕೆಲಸ ಮಾಡುತ್ತಿದ್ದಾನೆ. ಇಲ್ಲಿ ಪುರುಷರ ಗೋಷ್ಠಿಯಲ್ಲಿ ಸ್ತ್ರೀಯರಿಗೆ ಸ್ಥಳವಿಲ್ಲ. ಭರತಖಂಡದಲ್ಲಿ ಸ್ತ್ರೀಯರೊಡನೆ ಮಾತ್ರ ಅವರು ಚೆನ್ನಾಗಿ ಕೆಲಸ ಮಾಡಬಲ್ಲರು. ಭರತಖಂಡಕ್ಕೆ ಬಂದ ಆಂಗ್ಲ ಸ್ನೇಹಿತರಿಂದ ಇಲ್ಲಿಯವರೆಗೂ ಏನೊಂದೂ ಸಹಾಯವಾಗಿಲ್ಲ. ಮುಂದೆಯೂ ಅವರಿಂದ ಏನಾದರೂ ಸಹಾಯವಾಗಬಹುದೊ ಇಲ್ಲವೊ ಎಂದು ಕೂಡ ಹೇಳಲಾರೆ. ಇವೆಲ್ಲವನ್ನೂ ತಿಳಿದು ಕೂಡ ಯಾರಾದರೂ ತಾನು ಬಂದು ಪ್ರಯತ್ನಿಸುತ್ತೇನೆಂದರೆ ಅವಳಿಗೆ ಸ್ವಾಗತವಿದೆ.</p>
<p>ಶಾರದಾನಂದನು ಬರುವೆನೆಂದು ಇಚ್ಛೆಪಟ್ಟರೆ ಬರಲಿ. ಈ ಸಮಯದಲ್ಲೇ ಅವನು ಬಂದರೆ ನನ್ನ ಆರೋಗ್ಯ ಕೆಟ್ಟಿರುವುದರಿಂದ ಇಲ್ಲಿಯ ಕೆಲಸಗಳನ್ನು ವ್ಯವಸ್ಥೆಗೊಳಿಸಲು ಬಹಳ ಅನುಕೂಲವಾಗುತ್ತದೆಂಬುದು ಖಂಡಿತ. ಒಬ್ಬ ಆಂಗ್ಲ ಯುವತಿ ಶ್ರೀಮತಿ ಮಾರ್ಗರೆಟ್ ನೋಬೆಲ್ ಎಂಬಾಕೆ ಭರತಖಂಡಕ್ಕೆ ಬರಲು ತುಂಬಾ ಆಸಕ್ತಿಯುಳ್ಳವಳಾಗಿದ್ದಾಳೆ. ಇಲ್ಲಿಗೆ ಬಂದು ಇಲ್ಲಿಯ ವಿಷಯಗಳನ್ನು ತಿಳಿದರೆ ತಾನು ಸ್ವದೇಶಕ್ಕೆ ಹಿಂತಿರುಗಿದಾಗ ಕೊಂಚ ಕೆಲಸ ಮಾಡಲು ಅನುಕೂಲವಾಗುತ್ತದೆಂದು ಅವಳ ಅಭಿಪ್ರಾಯ. ನೀವು ಲಂಡನ್ನಿನ ಮೂಲಕ ಬಂದರೆ ನಿಮ್ಮ ಜೊತೆಯಲ್ಲಿ ಬರುವಂತೆ ನಾನು ಅವಳಿಗೆ ಬರೆದಿದ್ದೇನೆ. ದೊಡ್ಡ ಕಷ್ಟವೇನೆಂದರೆ ದೂರದಲ್ಲಿದ್ದು ಇಲ್ಲಿಯ ಪರಿಸ್ಥಿತಿಯನ್ನು ನೀವು ಎಂದಿಗೂ ಗ್ರಹಿಸಲಾರಿರಿ. ಪ್ರಾಚ್ಯ ಮತ್ತು ಪಾಶ್ಚಾತ್ಯ ರೀತಿನೀತಿಗಳು ಎಷ್ಟು ಮಟ್ಟಿಗೆ ಭಿನ್ನವಾಗಿವೆ ಎಂದರೆ ಅಮೆರಿಕಾ ಅಥವಾ ಇಂಗ್ಲೆಂಡಿನಲ್ಲಿದ್ದು ಯಾವ ಬಗೆಯ ಭಾವನೆಯನ್ನು ರೂಪಿಸಿಕೊಳ್ಳುವುದೂ ಅಸಾಧ್ಯ.</p>
<p>ನೀವು ಆಫ್ರಿಕಾದ ಒಳನಾಡಿಗೆ ಹೋಗಲು ಹೊರಟಿರುವಿರಿ ಎಂದು ಭಾವಿಸಬೇಕು. ಅದಕ್ಕಿಂತ ಉತ್ತಮವಾದುದನ್ನು ನೀವು ಕಂಡದ್ದೇ ಆದರೆ ಅದು ಅನಿರೀಕ್ಷಿತ.</p>
<p>ನಿರಂತರವೂ ನಿಮ್ಮ</p>
<p>ವಿವೇಕಾನಂದ</p>

<!-- 349-5/0066-->
<p>೩೬೦. ಸ್ವಾಮಿ ಬ್ರಹ್ಮಾನಂದರಿಗೆ*</p>
<p>ಅಮೃತಸರ</p>
<p>* ೨ನೇ ಸೆಪ್ಟೆಂಬರ್, ೧೮೯೭ ನನ್ನ ಪ್ರಿಯ ರಾಖಾಲ್, - ಯೋಗೇಂದ್ರ ಒಂದು ಪತ್ರದಲ್ಲಿ ಬಾಗ್ ಬಜಾರಿನಲ್ಲಿರುವ ಮನೆಯನ್ನು ೨೦,೦೦೦ ರೂ.ಗಳಿಗೆ ಕೊಳ್ಳಿ ಎಂದು ಬರೆಯುತ್ತಾನೆ. ಆ ಮನೆಯನ್ನು ಕೊಂಡರೂ ಬೇಕಾದಷ್ಟು ತೊಂದರೆಗಳು ಇರುತ್ತವೆ. ಅದರ ಒಂದು ಭಾಗವನ್ನು ಒಡೆದುಹಾಕಿ ಡ್ರಾಯಿಂಗ್ ರೂಮನ್ನು ದೊಡ್ಡ ಹಾಲನ್ನಾಗಿ ಮಾಡಬೇಕಾಗುವುದು. ಹೀಗೆಯೇ ಹಲವು ಬದಲಾವಣೆಗಳು ಮತ್ತು ರಿಪೇರಿಗಳು ಆಗಬೇಕು. ಅಷ್ಟೇ ಅಲ್ಲದೆ ಮನೆ ಬಹಳ ಹಳೆಯದು ಮತ್ತು ಜರ್ಜರಿತವಾಗಿದೆ. ಹೇಗಾದರೂ ಆಗಲಿ, ಗಿರೀಶಬಾಬು ಮತ್ತು ಅತುಲರೊಂದಿಗೆ ಸಮಾಲೋಚನೆ ನಡೆಸು. ನಿಮಗೆ ಯಾವುದು ಸರಿ ಎಂದು ತೋರುವುದೋ ಅದನ್ನು ಮಾಡಿ, ಇಂದು ನಾನು ಎರಡು ಗಂಟೆಯ ರೈಲಿನಲ್ಲಿ ನನ್ನ ಪಾರ್ಟಿಯೊಂದಿಗೆ ಕಾಶ್ಮೀರಕ್ಕೆ ಹೋಗುತ್ತೇನೆ. ಧರಮ್ ಶಾಲೆಯಲ್ಲಿ ಇತ್ತೀಚೆಗೆ ನಾನು ಇದ್ದುದರಿಂದ ನನ್ನ ಆರೋಗ್ಯ ಉತ್ತಮವಾಗಿದೆ. ಟಾನ್ಸಿಲೈಟಿಸ್‌, ಜ್ವರ ಮುಂತಾದುವು ಸಂಪೂರ್ಣ ಬಿಟ್ಟು ಹೋಗಿದೆ. - ನಿನ್ನ ಒಂದು ಕಾಗದದಿಂದ ಎಲ್ಲಾ ವಿಷಯಗಳೂ ಗೊತ್ತಾಗುವುದು, ನಿರಂಜನ, ಲಟು, ಕೃಷ್ಣಲಾಲ್, ದೀನನಾಥ, ಗುಪ್ತ, ಅಚ್ಯುತ ಮುಂತಾದವರೆಲ್ಲ ನನ್ನೊಡನೆ ಕಾಶ್ಮೀರಕ್ಕೆ ಹೋಗುತ್ತಾರೆ.</p>
<p>, ಕ್ಷಾಮ ಪರಿಹಾರ ಕೆಲಸಕ್ಕೆ ಒಂದೂವರೆ ಸಾವಿರ ರೂಪಾಯಿ ಕೊಟ್ಟ ಮದರಾಸಿನ ಸಭ್ಯರು ಅವರ ಹಣವನ್ನು ಹೇಗೆ ಖರ್ಚು ಮಾಡಿದಿರಿ ಎಂದು ಕೇಳುತ್ತಿದ್ದಾರೆ. ಅವರಿಗೆ ಆ ಲೆಕ್ಕವನ್ನು ಒಪ್ಪಿಸಿ, ನಾವು ಹೆಚ್ಚು ಕಡಮೆ ಎಲ್ಲಾ ಚೆನ್ನಾಗಿರುವೆವು.</p>
<p>ನಿನ್ನ ವಿಶ್ವಾಸಪೂರ್ವಕ</p>
<p>ವಿವೇಕಾನಂದ ವಿ.ಸೂ. - ನನ್ನ ಪ್ರೀತಿಯನ್ನು ಮಠದಲ್ಲಿ ಎಲ್ಲರಿಗೂ ತಿಳಿಸು. ೩೬೧. ಶ್ರೀಮತಿ ಇಂದುಮತಿ ಮಿತ್ರ ಅವರಿಗೆ * *</p>
<p>ಕಾಶ್ಮೀರ</p>
<p>೧೮೯೭ ಪ್ರಿಯ ಮಾತೆ,</p>
<p>ದಯವಿಟ್ಟು ನಾನು ನಿಮಗೆ ಬರೆಯಲಾಗದಿದ್ದುದರಿಂದ ಮತ್ತು ಬೆಳಗಾವಿಗೆ ಹೋಗಲಾಗಲಿದ್ದುದಕ್ಕಾಗಿ ವ್ಯಾಕುಲಪಡಬೇಡಿ. ನಾನಾಗ ಖಾಯಿಲೆಯಿಂದ ಬಹಳ</p>
<p>*<span class="en"> C.W, Vol. VIII, P. 418</span></p>
<p>**<span class="en"> C.W, Vol. VI, P. 408</span></p>

<!-- 349-5/0067-->
<p>ಯಾತನೆಪಡುತ್ತಿದ್ದೆ. ಆಗ ನನಗೆ ಹೋಗಲು ಅಸಾಧ್ಯವಾಗಿತ್ತು. ಈಗ ನಾನು ಹಿಮಾಲಯದಲ್ಲಿ ಸಂಚರಿಸುತ್ತಿರುವುದರಿಂದ ನನ್ನ ಆರೋಗ್ಯ ಬಹುಮಟ್ಟಿಗೆ ಸುಧಾರಿಸಿದೆ. ನಾನು ಶೀಘ್ರದಲ್ಲಿಯೇ ಪುನಃ ಕೆಲಸವನ್ನು ಆರಂಭಿಸುತ್ತೇನೆ. ಇನ್ನು ಎರಡು ವಾರಗಳಲ್ಲಿಯೇ ನಾನು ಪಂಜಾಬಿಗೆ ಹೋಗುತ್ತಿದ್ದೇನೆ. ಲಾಹೋರ್, ಅಮೃತಸರಗಳಲ್ಲಿ ಕೇವಲ ಒಂದೆರಡು ಭಾಷಣಗಳನ್ನು ಕೊಟ್ಟನಂತರ ಕರಾಚಿಯ ಮೂಲಕ ಗುಜರಾತ್, ಕಚ್ ಮುಂತಾದ ಸ್ಥಳಗಳಿಗೆ ಹೊರಡುತ್ತೇನೆ. ಕರಾಚಿಯಲ್ಲಿ ನಿಮ್ಮನ್ನು ಖಂಡಿತವಾಗಿ ನೋಡುತ್ತೇನೆ.</p>
<p>ಈ ಕಾಶ್ಮೀರವು ಭೂಮಿಯಲ್ಲಿರುವ ಸಾಕ್ಷಾತ್ ಸ್ವರ್ಗವೇ ಆಗಿದೆ. ಪ್ರಪಂಚದಲ್ಲಿ ಮತ್ತೆಲ್ಲೂ ಇಂತಹ ಸುಂದರ ಪ್ರದೇಶವಿಲ್ಲ. ಗಿರಿನದಿಗಳು, ಮರಗಿಡಗಳು, ಸ್ತ್ರೀಪುರುಷರು, ಪಶುಪಕ್ಷಿಗಳು, ಪ್ರತಿಯೊಂದೂ ಸೌಂದರ್ಯದಲ್ಲಿ ಒಂದನ್ನೊಂದು ಸ್ಪರ್ಧಿಸುತ್ತಿವೆ. ಇಷ್ಟು ದೀರ್ಘಕಾಲದವರೆಗೂ ಇದನ್ನು ಸಂದರ್ಶಿಸದೆ ಇದ್ದುದಕ್ಕೆ ನನ್ನ ಹೃದಯದಲ್ಲಿ ತೀವ್ರ ಯಾತನೆಯಾಗುತ್ತಿದೆ. ನೀವು ಮಾನಸಿಕವಾಗಿ ಮತ್ತು ದೈಹಿಕವಾಗಿ ಹೇಗಿದ್ದೀರೆಂಬುದಕ್ಕೆ ವಿಸ್ತಾರವಾಗಿ ನನಗೆ ದಯವಿಟ್ಟು ಪತ್ರ ಬರೆಯಿರಿ. ನನ್ನ ವಿಶೇಷ ಆಶೀರ್ವಾದಗಳನ್ನು ಸ್ವೀಕರಿಸಿ, ಸತತವೂ ನಿಮ್ಮ ಕ್ಷೇಮ ಭಾವನೆಯೇ ನನ್ನ ಹೃದಯದಲ್ಲಿರುವುದೆಂಬುದನ್ನು ನಿಸ್ಸಂದೇಹವಾಗಿ ನಂಬಿ.</p>
<p>ನಿಮ್ಮ ವಿಶ್ವಾಸಪೂರ್ವಕ</p>
<p>ವಿವೇಕಾನಂದ ೩೬೨. ಸ್ವಾಮಿ ಬ್ರಹ್ಮಾನಂದರಿಗೆ*</p>
<p>C/o, ಋಷಿವರ್ ಮುಖ್ಯೋಪಾಧ್ಯಾಯ ಚೀಫ್ ಜಸ್ಟಿಸ್, ಶ್ರೀನಗರ, ಕಾಶ್ಮೀರ</p>
<p>೧೩ನೇ ಸೆಪ್ಟೆಂಬರ್, ೧೮೯೭ ಪ್ರಿಯ ರಾಖಾಲ್,</p>
<p>ಈಗ ಕಾಶ್ಮೀರ, ಈ ಸ್ಥಳದ ವಿಷಯವಾಗಿ ನೀನು ಕೇಳಿದುದೆಲ್ಲ ನಿಜ. ಈ ಸ್ಥಳದಷ್ಟು ರಮ್ಯವಾದುದು ಮತ್ತೊಂದಿಲ್ಲ. ಇಲ್ಲಿಯ ಜನರು ಕೂಡ ಸ್ಪುರದ್ರೂಪಿಗಳು, ನೋಡುವುದಕ್ಕೆ ಸುಂದರವಾಗಿರುವರು. ಆದರೆ ಅವರ ಕಣ್ಣು ಅಷ್ಟು ಚೆನ್ನಾಗಿಲ್ಲ. ಆದರೆ ನಾನು ಇನ್ನೆಲ್ಲೂ ಊರು ಮತ್ತು ಹಳ್ಳಿಗಳು ಇಷ್ಟು ಕೊಳಕಾಗಿರುವುದನ್ನು ನೋಡಲಿಲ್ಲ. ನಾನು ಶ್ರೀನಗರದಲ್ಲಿ ಋಷಿಬರ್ ಬಾಬುಗಳ ಮನೆಯಲ್ಲಿರುವೆನು. ಆತ ವಿಶ್ವಾಸಿ ಮತ್ತು ಅತಿಥಿ ಸತ್ಕಾರಪ್ರಿಯ. ನನ್ನ ಪತ್ರಗಳನ್ನೆಲ್ಲಾ ಆತನ ವಿಳಾಸಕ್ಕೆ ಕಳುಹಿಸು. ಇನ್ನು ಕೆಲವು ದಿನಗಳಲ್ಲಿ ನಾನು ಸಂಚಾರಕ್ಕೆ ಎಲ್ಲೂ ಹೋಗುತ್ತೇನೆ. ಆದರೆ ನಾನು ಹಿಂತಿರುಗುವಾಗ ಶ್ರೀನಗರದ ಮೂಲಕ ಬರುತ್ತೇನೆ. ಆಗ ಪತ್ರಗಳೆಲ್ಲಾ ನನಗೆ ಸೇರುವುವು. ನೀನು ಗಂಗಾಧರನ ವಿಷಯವಾಗಿ ಬರೆದ ಪತ್ರವನ್ನು ಓದಿದೆ. ಮಧ್ಯ ಇಂಡಿಯಾ ಮತ್ತು ಗೋರಖ್ಪುರದಲ್ಲಿ</p>
<p>*<span class="en"> C.W, Vol. VIII, P. 419</span></p>

<!-- 349-5/0068-->
<p>ಅನೇಕ ಜನ ಅನಾಥರು ಇರುವರು ಎಂದು ಬರೆ. ಅಲ್ಲಿಂದ ಪಂಜಾಬಿಗಳು ಅನೇಕ ಮಕ್ಕಳನ್ನು ಪಡೆಯುತ್ತಿದ್ದಾರೆ. ನೀನು ಮಹೇಂದ್ರ ಬಾಬುವನ್ನು ಒಪ್ಪಿಸಿ ಈ ವಿಷಯದಲ್ಲಿ ಒಂದು ಆಂದೋಳನವನ್ನು ಶುರುಮಾಡಬೇಕು. ಕಲ್ಕತ್ತೆಯ ಜನ ಈ ಅನಾಥರ ರಕ್ಷಣೆಯನ್ನು ಕೈಗೊಳ್ಳುವಂತಾಗುವುದು. ಇಂತಹ ಒಂದು ಚಳುವಳಿ ಅತ್ಯಂತ ಆವಶ್ಯಕ. ಮಿಷನರಿಗಳು ತೆಗೆದುಕೊಂಡು ಹೋದ ಅನಾಥರನ್ನು ಹಿಂದೂಗಳಿಗೆ ಹಿಂದಕ್ಕೆ ಕಳುಹಿಸಬೇಕೆಂದು ಸರ್ಕಾರಕ್ಕೆ ಒಂದು ಅಪೀಲನ್ನು ಕೊಡಬೇಕು. ಗಂಗಾಧರನಿಗೆ ಬರುವುದಕ್ಕೆ ಹೇಳು. ರಾಮಕೃಷ್ಣ ಸೊಸೈಟಿ ಪರವಾಗಿ ಒಂದು ಉಗ್ರ ಚಳುವಳಿಯನ್ನು ನಡೆಸಬೇಕು. ನಿಮ್ಮ ಸೊಂಟಕಟ್ಟಿ ಪ್ರತಿ ಮನೆಗೂ ಹೋಗಿ ಇದನ್ನು ಪ್ರಚಾರ ಮಾಡಿ. ಬಹಿರಂಗ ಸಭೆ ಮುಂತಾದವುಗಳನ್ನು ಮಾಡಿ. ನೀವು ಜಯಶಾಲಿಗಳಾಗುತ್ತೀರೋ ಇಲ್ಲವೋ, ಅಂತೂ ಒಂದು ತೀವ್ರ ಪ್ರತಿಭಟನೆಯನ್ನೆಬ್ಬಿಸಿ, ಗೋರಖ್ಪುರಕ್ಕೆ ಕಾಗದ ಬರೆದು ಮುಖ್ಯರಾದ ಬಂಗಾಳಿ ಮಿತ್ರರಿಂದ ಇದಕ್ಕೆ ಸಂಬಂಧಪಟ್ಟ ವಿಷಯಗಳನ್ನೆಲ್ಲಾ ಸಂಗ್ರಹಿಸಿರಿ. ಈ ವಿಷಯದಲ್ಲಿ ದೇಶಾದ್ಯಂತವೂ ಒಂದು ಪ್ರತಿಭಟನೆ ನಡೆಯಲಿ. ರಾಮಕೃಷ್ಣ ಸೊಸೈಟಿಯನ್ನು ಪೂರ್ಣವಾಗಿ ಸ್ಥಾಪಿಸಿ, ವಿರಾಮವಿಲ್ಲದೆ ನಾವು ಪ್ರತಿಭಟಿಸಬೇಕು, ಪ್ರತಿಭಟಿಸಬೇಕು. ಇದೇ ಮುಖ್ಯವಾದ ರಹಸ್ಯ, ಶಾರದನು ಕ್ರಮಬದ್ಧವಾಗಿ ಕೆಲಸ ಮಾಡುವುದನ್ನು ತಿಳಿದು ನನಗೆ ತುಂಬಾ ಸಂತೋಷವಾಯಿತು. ಗಂಗಾಧರ ಮತ್ತು ಶಾರದ ತಾವು ಹೋದ ಊರಿನಲ್ಲೆಲ್ಲಾ ಒಂದೊಂದು ಕೇಂದ್ರ ಮಾಡಿದಲ್ಲದೆ ತೃಪ್ತರಾಗಕೂಡದು.</p>
<p>ಈಗತಾನೆ ಗಂಗಾಧರನಿಂದ ಒಂದು ಪತ್ರ ಬಂದಿತು. ಅವನು ಆ ಜಿಲ್ಲೆಯಲ್ಲಿ ಒಂದು ಕೇಂದ್ರವನ್ನು ಸ್ಥಾಪಿಸುವೆನೆಂದು ನಿರ್ಧರಿಸುವುದು ಒಳ್ಳೆಯ ಸಂಗತಿ. ಅವನ ಸ್ನೇಹಿತನಾದ ಮ್ಯಾಜಿಸ್ಟ್ರೇಟ್ ನನ್ನ ಪತ್ರಕ್ಕೆ ಒಂದು ಸೊಗಸಾದ ಉತ್ತರವನ್ನು ಬರೆದಿರುವನೆಂದು ಹೇಳು, ಕಾಶ್ಮೀರದಿಂದ ನಾವು ಬಯಲು ಸೀಮೆಗೆ ಬಂದೊಡನೆಯೇ, ಲಟು, ನಿರಂಜನ, ದೀನು, ಖೋಕ ಇವರನ್ನು ಕಳುಹಿಸಿಕೊಡುವೆ. ಇಲ್ಲಿ ಅವರಿಗೆ ಸರಿಯಾದ ಕೆಲಸವೇನೂ ಇಲ್ಲ. ಇನ್ನು ಮೂರು ನಾಲ್ಕು ವಾರಗಳಲ್ಲಿ ಶುದ್ಧಾನಂದ, ಸುಶೀಲ್ ಮತ್ತು ಇನ್ನೊಬ್ಬನನ್ನು ಕಳುಹಿಸು. ಅವರನ್ನು ಶ್ಯಾಮಚರಣ ಮುಖ್ಯೋಪಾಧ್ಯಾಯ, ಮೆಡಿಕಲ್ ಹಾಲ್, ಕಂಟೋನ್‌ಮೆಂಟ್, ಅಂಬಾಲ ಇಲ್ಲಿಗೆ ಕಳುಹಿಸಿಕೊಡು. ನಾನು ಅಲ್ಲಿಂದ ಲಾಹೋರಿಗೆ ಹೋಗುತ್ತೇನೆ. ಅವರಿಬ್ಬರಿಗೂ ಎರಡು ದಪ್ಪನೆಯ ಬಟ್ಟೆಯ ಕಾವಿಯ ನಿಲುವಂಗಿಗಳಿರಬೇಕು. ಎರಡು ಕಂಬಳಿಗಳಿರಬೇಕು. ನಾನು ಅವರಿಗೆ ಲಾಹೋರಿನಲ್ಲಿ ಶಾಲು ಮುಂತಾದ ಉಣ್ಣೆಯ ಬಟ್ಟೆಗಳನ್ನು ತೆಗೆದು ಕೊಡುತ್ತೇನೆ. ರಾಜಯೋಗದ ಭಾಷಾಂತರ ಮುಗಿದಿದ್ದರೆ ಅದರ ಖರ್ಚನ್ನೆಲ್ಲಾ ವಹಿಸಿಕೊಂಡು ಮುದ್ರಿಸು. ಭಾಷೆಯು ಎಲ್ಲಿ ವಿಷದವಾಗಿಲ್ಲವೋ ಅಲ್ಲಿ ಅದನ್ನು ಸರಳವಾಗಿ ಮಾಡು, ಸ್ಪಷ್ಟವಾಗಿ ಮಾಡು. ಸಾಧ್ಯವಾದರೆ ತುಳಸಿ ಅದರ ಹಿಂದೀ ಭಾಷಾಂತರವನ್ನು ಮಾಡಲಿ, ಈ ಪುಸ್ತಕಗಳನ್ನು ಪ್ರಕಟಿಸಿದರೆ ಮಠಕ್ಕೆ ಇದರಿಂದ ಬಹಳ ಸಹಾಯವಾಗುವುದು.</p>

<!-- 349-5/0069-->
<p>ನಿನ್ನ ಆರೋಗ್ಯ ಈಗ ಉತ್ತಮಗೊಂಡಿದೆ ಎಂದು ಭಾವಿಸುತ್ತೇನೆ. ನಾನು ಧರಮ್ ಶಾಲೆಯನ್ನು ಸೇರಿದಮೇಲೆ ಚೆನ್ನಾಗಿರುವೆನು. ನನಗೆ ತಂಪಾದ ಸ್ಥಳ ಇಷ್ಟ. ಅಲ್ಲಿ ದೇಹ ಆರೋಗ್ಯವಾಗಿರುತ್ತದೆ. ಕಾಶ್ಮೀರದಲ್ಲಿ ಕೆಲವು ಸ್ಥಳಗಳನ್ನು ನೋಡಿಕೊಂಡು ಯಾವುದಾದರೂ ಸುಂದರವಾದ ಸ್ಥಳವನ್ನು ಆರಿಸಿಕೊಂಡು ಅಲ್ಲಿ ತೆಪ್ಪಗೆ ಇರುವುದು ಅಥವಾ ಸುಮ್ಮನೆ ನೀರಿನ ಮೇಲೆ ತೇಲುತ್ತಾ ಹೋಗುವ ಆಸೆ ನನಗಿದೆ. ವೈದ್ಯರು ಹೇಗೆ ಹೇಳುತ್ತಾರೋ ಹಾಗೆ ಮಾಡುತ್ತೇನೆ. ಇಲ್ಲಿನ ಮಹಾರಾಜರು ಈಗ ಇಲ್ಲಿ ಇಲ್ಲ. ವಯಸ್ಸಿನಲ್ಲಿ ಅವರಿಗೆ ಎರಡನೆಯವನಾದ ಅವರ ಸಹೋದರನೇ, ಕಮ್ಮಾಂಡರ್ ಇನ್ ಚೀಫ್. ಆತನ ಅಧ್ಯಕ್ಷಗಿರಿಯಲ್ಲಿ ಒಂದು ಉಪನ್ಯಾಸವನ್ನು ಅಣಿಮಾಡಲು ಏರ್ಪಾಡು ನಡೆದಿದೆ. ನಾನು ಇವುಗಳ ವಿಷಯವನ್ನೆಲ್ಲಾ ಅನಂತರ ಬರೆಯುತ್ತೇನೆ. ಒಂದೆರಡು ದಿನಗಳಲ್ಲಿ ಉಪನ್ಯಾಸ ಆದರೆ ನಾನು ಅಲ್ಲಿಯವರೆಗೆ ಇರುತ್ತೇನೆ. ಇಲ್ಲದೆ ಇದ್ದರೆ ನಾನು ಪ್ರಯಾಣವನ್ನು ಮುಂದುವರಿಸುವೆ. ಸೇವಿಯರ್ ಇನ್ನೂ ಮುರಿಯಲ್ಲಿರುವರು. ಕುಲುಕಾಡುವ ಟಾಂಗ, ಜಟ್ಟ ಇವುಗಳಲ್ಲಿ ಅವರು ಪ್ರಯಾಣ ಮಾಡಿ ಅವರ ಆರೋಗ್ಯ ಚೆನ್ನಾಗಿಲ್ಲ. ಮುಗ್ರಿಯಲ್ಲಿರುವ ಬಂಗಾಳಿ ಸಭ್ಯರು ಒಳ್ಳೆಯವರು ಮತ್ತು ಶೀಲವಂತರು. ನನ್ನ ಗೌರವಗಳನ್ನು ಗಿರೀಶಘೋಷ್, ಅತುಲ್, ಮಾಸ್ಟರ್ ಮಹಾಶಯ ಮತ್ತು ಇತರರಿಗೆ ತಿಳಿಸು. ಎಲ್ಲರೂ ಉತ್ಸಾಹದಿಂದಿರುವಂತೆ ನೋಡಿಕೊಳ್ಳಬೇಕು. ನಾವು ಕೊಳ್ಳಬೇಕು ಎಂದು ಯೋಗೇನ್ ಸಲಹೆ ಕೊಟ್ಟ ಮನೆಯ ವಿಷಯ ಏನಾಯಿತು? ಅಕ್ಟೋಬರ್‌ನಲ್ಲಿ ನಾನು ಇಲ್ಲಿಂದ ಹೋಗುತ್ತೇನೆ. ಪಂಜಾಬಿನಲ್ಲಿ ಕೆಲವು ಉಪನ್ಯಾಸಗಳನ್ನು ಕೊಡುತ್ತೇನೆ. ಅನಂತರ ನಾನು ಸಿಂದ್ ಮೂಲಕ ಕಚ್, ಭಜ್, ಕಾಥೇವಾರ್ ಮತ್ತು ಅವಕಾಶವಾದರೆ ಪೂನಾದವರೆಗೂ ಹೋಗುತ್ತೇನೆ. ಇಲ್ಲದೇ ಇದ್ದರೆ ಬರೋಡ ಮೂಲಕ ರಾಜಪುಟಾನಕ್ಕೆ ಹೋಗುತ್ತೇನೆ. ರಾಜಪುಟಾನದಿಂದ ವಾಯವ್ಯ ಪ್ರಾಂತ್ಯ, ನೇಪಾಲ್, ಕೊನೆಗೆ ಕಲ್ಕತ್ತ. ಇದು ನನ್ನ ಈಗಿನ ಕಾರ್ಯಕ್ರಮ. ಪ್ರತಿಯೊಂದೂ ದೇವರ ಕೈಯಲ್ಲಿದೆ. ಎಲ್ಲರಿಗೂ ನನ್ನ ಪ್ರೀತಿ ಮತ್ತು ಶುಭಾಶಯಗಳು.</p>
<p>ನಿನ್ನ ವಿಶ್ವಾಸಪೂರ್ವಕ</p>
<p>ವಿವೇಕಾನಂದ ೩೬೩. ಸ್ವಾಮಿ ಶುದ್ಧಾನಂದರಿಗೆ *</p>
<p>ಋಷಿಬರ್ ಮುಖ್ಯೋಪಾಧ್ಯಾಯ ಚೀಫ್ ಜಸ್ಟಿಸ್, ಶ್ರೀನಗರ, ಕಾಶ್ಮೀರ</p>
<p>೧೫ನೇ ಸೆಪ್ಟೆಂಬರ್, ೧೮೯೭ ಪ್ರಿಯ ಶುದ್ಧಾನಂದ,</p>
<p>ಕೊನೆಗೆ ನಾವು ಕಾಶ್ಮೀರದಲ್ಲಿರುವೆವು. ಈ ಸ್ಥಳದ ಸೌಂದರ್ಯವನ್ನು ಕುರಿತು ನಾನು ಹೇಳಬೇಕಾಗಿಲ್ಲ. ಇದು ಯೋಗಿಗಳಿಗೆ ಯೋಗ್ಯವಾದ ಸ್ಥಳ ಎಂದು ನನಗೆ ಅನ್ನಿಸುವುದು. ಆದರೆ ಇಲ್ಲಿಯ ಜನರು ನೋಡುವುದಕ್ಕೆ ತುಂಬ ಚೆನ್ನಾಗಿದ್ದರೂ ಬಹಳ</p>
<p>*<span class="en"> C.W, Vol. VIII, P. 422</span></p>

<!-- 349-5/0070-->
<p>ಕೊಳಕು ಮನುಷ್ಯರು. ನಾನು ದೋಣಿಯಲ್ಲಿ ಒಂದು ತಿಂಗಳು ಸಂಚರಿಸುತ್ತೇನೆ. ಸುತ್ತ ಮುತ್ತಲಿನ ಪ್ರೇಕ್ಷಣೀಯ ಸ್ಥಳಗಳನ್ನು ನೋಡುತಾ ಬಲವಾಗುತ ಬರುವೆನು. ಆದರೆ ನಗರದಲ್ಲಿ ಈಗ ಮಲೇರಿಯಾ ಕಾಟ ಬಹಳ ಇದೆ. ಸದಾನಂದ ಮತ್ತು ಕೃಷ್ಣ ಲಾಲ್ ಅವರಿಗೆ ಜ್ವರ ಬಂದಿದೆ. ಇಂದು ಸದಾನಂದ ಹುಷಾರಾಗಿರುವನು. ಆದರೆ ಕೃಷ್ಣ ಲಾಲ್‌ನಿಗೆ ಇನ್ನೂ ಜ್ವರಬಿಟ್ಟಿಲ್ಲ. ವೈದ್ಯರು ಇಂದು ಬಂದು ಅವನಿಗೆ ಬೇಧಿಗೆ ಔಷಧ ಕೊಟ್ಟರು. ಅವನು ನಾಳೆ ಹೊತ್ತಿಗೆ ಗುಣಮುಖವಾಗಬಹುದು ಎಂಬ ಭರವಸೆ ಇದೆ. ನಾವು ನಾಳೆಯೇ ಹೋಗುತ್ತೇವೆ. ಸರ್ಕಾರ ನನಗೆ ಒಂದು ಚೆನ್ನಾದ ದೋಣಿಯನ್ನು ಕೊಟ್ಟಿದೆ. ಅದು ನೋಡಲು ಚೆನ್ನಾಗಿದೆ, ಮತ್ತು ಅದರಲ್ಲಿ ಎಲ್ಲಾ ಅನುಕೂಲಗಳು ಇವೆ. ಅವರು ಬೇರೆ ಬೇರೆ ಜಿಲ್ಲೆಯ ತಹಶೀಲ್ದಾರರಿಗೆ ಒಂದೊಂದು ಪತ್ರವನ್ನೂ ಕಳುಹಿಸಿರುವರು. ಇಲ್ಲಿಯ ಜನರು ಗುಂಪು ಕಟ್ಟಿಕೊಂಡು ನಮ್ಮನ್ನು ನೋಡಲು ಬರುತ್ತಿರುವರು. ನಮಗೆ ಸಾಧ್ಯವಾದಷ್ಟೂ ಸೌಕರ್ಯವನ್ನು ಕಲ್ಪಿಸಲು ಅವರು ಪ್ರಯತ್ನಿಸುತ್ತಿರುವರು.</p>
<p>ಡಾಕ್ಟರ್ ಬರೋಸ್ ಅಮೆರಿಕಾ ದೇಶದಲ್ಲಿ ಬರೆದ ಒಂದು ಲೇಖನದ ಕೆಲವು ಅಂಶಗಳನ್ನು<span class="en"> Indian Mirror </span>ನಲ್ಲಿ ಪ್ರಕಟಿಸಿದ್ದರು. ಅದರ ಭಾಗವನ್ನು ನನಗೆ ಯಾರೊ ಕತರಿಸಿ ಕಳುಹಿಸಿರುವರು. ಅದರಲ್ಲಿ ವಿಳಾಸ ಗಿಳಾಸ ಏನೂ ಇಲ್ಲ. ಅದಕ್ಕೆ ಏನು ಉತ್ತರ ಬರೆಯಬೇಕೆಂದು ಕೇಳುತ್ತಿರುವರು. ನಾನು ಅದನ್ನು ಬ್ರಹ್ಮಾನಂದರಿಗೆ ನನ್ನ ಉತ್ತರದೊಡನೆ ಕಳುಹಿಸಿರುವೆನು. ಬರೋಸ್ ಪೇಪರಿನಲ್ಲಿ ಉಲ್ಲೇಖಿಸಿರುವುದೆಲ್ಲ ಸುಳ್ಳು,</p>
<p>ನೀನು ಚೆನ್ನಾಗಿರುವೆ ಮತ್ತು ನಿನ್ನ ದಿನನಿತ್ಯದ ಕೆಲಸದಲ್ಲಿ ನಿರತನಾಗಿರುವೆ ಎಂದು ಕೇಳಿ ಸಂತೋಷವಾಯಿತು. ಶಿವಾನಂದನು ಕೂಡ ಅಲ್ಲಿಯ ಕೆಲಸದ ವಿಚಾರದಲ್ಲಿ ವಿವರಗಳನ್ನು ಬರೆದಿರುವನು.</p>
<p>ನಾನು ಒಂದು ತಿಂಗಳಾದ ಮೇಲೆ ಪಂಜಾಬಿಗೆ ಹೋಗುತ್ತೇನೆ, ಅಂಬಾಲದಲ್ಲಿ ನೀವು ಮೂವರನ್ನು ನಿರೀಕ್ಷಿಸುತ್ತೇನೆ. ಅಲ್ಲೇನಾದರೂ ಒಂದು ಕೇಂದ್ರವನ್ನು ತೆರೆದರೆ ಅದನ್ನು ನಿಮ್ಮಲ್ಲಿ ಒಬ್ಬರ ವಶದಲ್ಲಿ ಬಿಡುತ್ತೇನೆ, ನಿರಂಜನ, ಲಟು, ಕೃಷ್ಣಲಾಲ್ ಇವರನ್ನು ಹಿಂದಕ್ಕೆ ಕಳುಹಿಸಿಕೊಡುತ್ತೇನೆ. - ಪಂಜಾಬಿನ ಮೂಲಕ ಸಿಂಧೆ, ಕಾಥೇವಾರ್ ಮತ್ತು ಬರೋಡಗಳನ್ನು ಬೇಗ ಬೇಗ ನೋಡಿಕೊಂಡು ರಾಜಪುಟಾನಕ್ಕೆ ಹೋಗುತ್ತೇನೆ. ಅನಂತರ ನೇಪಾಳ್, ಕೊನೆಗೆ ಕಲ್ಕತ್ತೆಗೆ ಬರುತ್ತೇನೆ.</p>
<p>C/o. ಋಷಿಬರ್ ಬಾಬು, ಶ್ರೀನಗರ - ಈ ವಿಳಾಸಕ್ಕೆ ಕಾಗದ ಬರೆ. ನಾನು ಹಿಂತಿರುಗುವಾಗ ಕಾಗದ ದೊರಕುವುದು. ಎಲ್ಲರಿಗೂ ನನ್ನ ಪ್ರೀತಿಗಳು ಮತ್ತು ಆಶೀರ್ವಾದಗಳು.</p>
<p>ವಿವೇಕಾನಂದ</p>

<!-- 349-5/0071-->
<p>೩೬೪. ಶ್ರೀ ಹರಿಪದ ಮಿತ್ರರಿಗೆ *</p>
<p>ಶ್ರೀನಗರ, ಕಾಶ್ಮೀರ</p>
<p>೧೮೯೭</p>
<p>ಪ್ರಿಯ ಹರಿಪದ,</p>
<p>ಕಳೆದ ಒಂಬತ್ತು ತಿಂಗಳಿಂದ ನನ್ನ ಆರೋಗ್ಯ ಅಷ್ಟು ಚೆನ್ನಾಗಿಲ್ಲ. ಈ ಬೇಸಗೆ ಅದನ್ನು ಇನ್ನೂ ಹದಗೆಡಿಸಿತು. ಆದಕಾರಣವೇ ನಾನು ಬೆಟ್ಟದಿಂದ ಬೆಟ್ಟಕ್ಕೆ ಅಲೆದಾಡುತ್ತಿರುವೆನು. ಈಗ ನಾನು ಕಾಶ್ಮೀರದಲ್ಲಿರುವೆನು. ನಾನು ಬೇಕಾದಷ್ಟು ಸಂಚರಿಸಿರುವೆನು. ಆದರೆ ನಾನು ಇಷ್ಟು ಸುಂದರವಾದ ಪ್ರದೇಶವನ್ನು ಎಲ್ಲೂ ನೋಡಿಲ್ಲ. ನಾನು ಬೇಗನೆ ಪಂಜಾಬಿಗೆ ಹೋಗಿ ಕೆಲಸಕ್ಕೆ ಕೈ ಹಾಕುವೆನು. ಸದಾನಂದನಿಂದ ನಿನ್ನ ವಿಷಯವೆಲ್ಲಾ ತಿಳಿಯಿತು, ಮತ್ತು ಮುಂದೆಯೂ ಅವನು ತಿಳಿಸುವನು. ಪಂಜಾಬ್ ಆದಮೇಲೆ ನಾನು ಕರಾಚಿಗೆ ಹೋಗುವುದು ನಿಶ್ಚಯ. ಅಲ್ಲಿ ನಿನ್ನನ್ನು ನೋಡೋಣ.</p>
<p>ಆಶೀರಾದಪೂರ್ವಕ</p>
<p>ವಿವೇಕಾನಂದ</p>
<p>೩೬೫, ಮಿಸ್ ಮಾಕ್ಲಿಯಾಡ್ ಅವರಿಗೆ * *</p>
<p>ಶ್ರೀನಗರ, ಕಾಶ್ಮೀರ</p>
<p>೩೦ನೇ ಸೆಪ್ಟೆಂಬರ್, ೧೮೯೭ ಪ್ರಿಯ ಮಿಸ್ ಮ್ಯಾಕ್‌ಲಿಯಾಡ್,</p>
<p>ನೀನು ಬರಬೇಕೆಂದಿದ್ದರೆ ಬೇಗ ಬಾ, ನವೆಂಬರ್‌ನಿಂದ ಫೆಬ್ರವರಿ ಮಧ್ಯ ಭಾಗದವರೆಗೆ ಇಂಡಿಯಾ ತಂಪಾಗಿರುವುದು. ಆದಾದ ಮೇಲೆ ಬಿಸಿಲು ಪ್ರಾರಂಭವಾಗುವುದು. ಅಷ್ಟು ಹೊತ್ತಿಗೆ ನೀನು ಏನನ್ನು ನೋಡಬೇಕೆಂದಿರುವೆಯೋ ಅದನ್ನೆಲ್ಲಾ ನೋಡಬಹುದು. ಆದರೆ ಎಲ್ಲವನ್ನೂ ನೋಡಬೇಕಾದರೆ ಹಲವು ವರುಷಗಳು ಹಿಡಿಯುವುದು.</p>
<p>ನಾನೀಗ ಅವಸರದಲ್ಲಿರುವೆನು. ಅವಸರದಿಂದ ಬರೆದ ಈ ಕಾರ್ಡಿಗೆ ಕ್ಷಮಿಸು. ಶ್ರೀಮತಿ ಬುಲ್ ಅವರಿಗೆ ನನ್ನ ಪ್ರೀತಿಯನ್ನು ತಿಳಿಸು, ಗುಡ್ ವಿನ್ ಬೇಗ ಗುಣಮುಖವಾಗಲೆಂದು ಆಶಿಸುತ್ತೇನೆ. ನನ್ನ ಪ್ರೀತಿಯನ್ನು ತಾಯಿ, ಆಲ್‌ಬಾ, ಮಗು, ಹಾಲಿಸ್ಟರ್ ಮತ್ತು ಫ್ರಾಂಕಿಗೆ ತಿಳಿಸು.</p>
<p>ಭಗವಂತನಲ್ಲಿ ನಿನ್ನವ</p>
<p>ವಿವೇಕಾನಂದ</p>
<p>*<span class="en"> C.W, Vol. VIII, P. 423</span></p>
<p>**<span class="en"> C.W, Vol. VIII, P. 424</span></p>

<!-- 349-5/0072-->
<p>೩೬೬. ಶ್ರೀರಾಮಕೃಷ್ಣಾನಂದರಿಗೆ *</p>
<p>ಶ್ರೀನಗರ, ಕಾಶ್ಮೀರ ೩೦ನೇ ಸೆಪ್ಟೆಂಬರ್, ೧೮೯೭</p>
<p>ಪ್ರಿಯ ಶಶಿ,</p>
<p>ನಾನೀಗ ಕಾಶ್ಮೀರದಿಂದ ಹಿಂತಿರುಗಿ ಬರುತ್ತಿದ್ದೇನೆ. ಒಂದೆರಡು ದಿನಗಳಲ್ಲಿ ನಾನು ಪಂಜಾಬಿಗೆ ತೆರಳುತ್ತೇನೆ. ನನ್ನ ಆರೋಗ್ಯ ಈಗ ಉತ್ತಮಗೊಂಡಿರುವುದ ರಿಂದ ಹಿಂದಿನಂತೆಯೇ ಪ್ರಯಾಣ ಮಾಡ ಬೇಕೆಂದು ನಿಶ್ಚಯಿಸಿದ್ದೇನೆ. ಬಹಳ ಉಪನ್ಯಾಸಗಳಿಲ್ಲ. ಪಂಜಾಬಿನಲ್ಲಿ ಒಂದೆರಡು ಉಪನ್ಯಾಸಗಳು ಅಷ್ಟೆ. ಇಲ್ಲದೆ ಇದ್ದರೆ ಇಲ್ಲ. ನನ್ನ ದೇಶದ ಜನ ನನ್ನ ಪ್ರಯಾಣದ ಖರ್ಚಿಗೆ ಒಂದು ಕಾಸನ್ನೂ ಇನ್ನೂ ಕೊಟ್ಟಿಲ್ಲ. ಎಲ್ಲಕ್ಕಿಂತ ಹೆಚ್ಚಾಗಿ ಒಂದು ದೊಡ್ಡ ಪಾರ್ಟಿಯನ್ನೇ ಕರೆದುಕೊಂಡು ಹೋಗಬೇಕಾಗಿದೆ. ಇದೆಲ್ಲಾ ಎಷ್ಟು ತೊಂದರೆ ಎಂದು ನೀನೇ ಊಹಿಸಬಹುದು. ಇಂಗಿ ಷ್ ಶಿಷರ ಹಣವನೇ ಯಾವಾಗಲೂ ಕೇಳುವುದು ನಾಚಿಕೆಗೇಡು. ಆದಕಾರಣ ನಾನು ಹಿಂದಿನಂತೆ ಬರೀ ಒಂದು ಕಂಬಳಿಯನ್ನು ತೆಗೆದುಕೊಂಡು ಹೊರಡುವೆನು. ಈ ಸ್ಥಳದಲ್ಲಿ ನೀನೇ ನೋಡುವಂತೆ ಗುಡ್ವಿನ್ ಅಂತಹವನು ಬೇಕಿಲ್ಲ.</p>
<p>ಸಿಲೋನಿನಿಂದ ಒಬ್ಬ ಸಂನ್ಯಾಸಿ, ಪಿ.ಸಿ. ಜಿನಾವರ್‌ ವಾಮರ್ ಎಂಬುವನು ತಾನು ಇಂಡಿಯಾವನ್ನು ನೋಡಬೇಕೆಂದಿರುವೆ ಎಂದು ಬರೆದಿರುವನು. ಬಹುಶಃ ಆತನೇ ಸಯಾಮಿನ ರಾಜಮನೆತನದವನಿರಬಹುದು, ಆತನ ವಿಳಾಸ : ವೆಲ್ಲವಟ್ಟ, ಸಿಲೋನ್, ಸಾಧ್ಯವಾದರೆ ಅವನನ್ನು ಮದ್ರಾಸಿಗೆ ಕರೆ, ಆತನಿಗೆ ವೇದಾಂತದಲ್ಲಿ ನಂಬಿಕೆಯಿದೆ. ಮದ್ರಾಸಿನಿಂದ ಅವನನ್ನು ಬೇರೆ ಸ್ಥಳಗಳಿಗೆ ಕಳುಹಿಸುವುದು ಅಷ್ಟು ಕಷ್ಟವಾಗುವುದಿಲ್ಲ. ಸಂಘದಲ್ಲಿ ಅಂತಹವರು ಇರುವುದು ಒಳ್ಳೆಯದು. ನಿನಗೆ ಮತ್ತು ಇತರರಿಗೆ ನನ್ನ ಪ್ರೀತಿ ಮತ್ತು ಆಶೀರ್ವಾದಗಳು.</p>
<p>ನಿನ್ನ ವಿಶ್ವಾಸಪೂರ್ವಕ</p>
<p>ವಿವೇಕಾನಂದ</p>
<p>ವಿ.ಸೂ. - ಖೇತ್ರಿ ಮಹಾರಾಜರು ಅಕ್ಟೋಬರ್‌ ೧೦ನೆಯ ತಾರೀಖು ಬೊಂಬಾಯಿ ತಲುಪುವರು. ಅವರಿಗೆ ಒಂದು ಬಿನ್ನವತ್ತಳೆಯನ್ನು ಅರ್ಪಿಸುವುದನ್ನು ಮರೆಯಬೇಡ.</p>
<p>*<span class="en"> C.W: Vol. VIII, P. 426</span></p>

<!-- 349-5/0073-->
<p>೩೬೭. ಸ್ವಾಮಿ ಬ್ರಹ್ಮಾನಂದರಿಗೆ *</p>
<p>ಶ್ರೀನಗರ, ಕಾಶ್ಮೀರ</p>
<p>೩೦ನೇ ಸೆಪ್ಟೆಂಬರ್, ೧೮೯೭ ಪ್ರಿಯ ರಾಖಾಲ್,</p>
<p>ಗೋಪಾಲ ದಾದಾನ ಕಾಗದದಿಂದ ಕೊನ್ಸಾಗರದಲ್ಲಿರುವ ಜಮೀನನ್ನು ನೀನು ನೋಡಿದೆ ಎಂದು ತಿಳಿದೆ. ಅದಕ್ಕೆ ಬಾಡಿಗೆ ಏನೂ ಇಲ್ಲವಂತೆ. ಸುಮಾರು ಐದು ಎಕರೆಗಳಷ್ಟು ಇದೆಯಂತೆ. ಬೆಲೆ ಎಂಟು-ಹತ್ತು ಸಾವಿರ ರೂಪಾಯಿಗಿಂತ ಕಡಿಮೆ ಇರಬಹುದು. ಆರೋಗ್ಯ ಮುಂತಾದುವನ್ನು ಗಮನಿಸಿ ನಿನಗೆ ಯಾವುದು ಸೂಕ್ತ ಎಂದು ತೋರುವುದೋ ಹಾಗೆ ಮಾಡು. ಒಂದೆರಡು ದಿನಗಳಲ್ಲಿ ನಾನು ಪಂಜಾಬಿಗೆ ಹೊರಡುವೆನು. ಆದಕಾರಣ ಇನ್ನು ಮೇಲೆ ಮೇಲಿನ ವಿಳಾಸಕ್ಕೆ ಯಾವ ಕಾಗದವನ್ನೂ ಬರೆಯಬೇಡ, ನನ್ನ ಮುಂದಿನ ವಿಳಾಸವನ್ನು ನಾನು ನಿನಗೆ ತಂತಿಯ ಮೂಲಕ ಕಳುಹಿಸುತ್ತೇನೆ. ಹರಿಪ್ರಸನ್ನನನ್ನು ಕಳುಹಿಸುವುದಕ್ಕೆ ಮರೆಯಬೇಡ. ಗೋಪಾಲ ದಾದಾನಿಗೆ ಹೀಗೆ ಹೇಳು : “ನಿನ್ನ ಆರೋಗ್ಯ ಬೇಗ ಮೇಲಾಗುವುದು. ಚಳಿಗಾಲ ಬರುತ್ತಿದೆ. ಇನ್ನು ಯಾವ ಅಂಜಿಕೆ ? ಚೆನ್ನಾಗಿ ತಿಂದು ಸಂತೋಷದಿಂದಿರು.” ಮುರಿಯಲ್ಲಿ ಸ್ಪಿಂಗ್‌ಡೇಲ್‌ನಲ್ಲಿ ಇರುವ ಸೇವಿಯರ್ ಅವರಿಗೆ ಒಂದು ಪತ್ರವನ್ನು ಬರೆ. ಅದರಲ್ಲಿ ಯೋಗೇನ್‌ನ ಈಗಿನ ಆರೋಗ್ಯ ಪರಿಸ್ಥಿತಿಯನ್ನು ವಿವರಿಸು, ಕವರಿನ ಮೇಲೆ ಬರುವುದಕ್ಕೆ ಕಾಯಬೇಕು'' ಎಂದು ಬರೆ. ನನ್ನ ಪ್ರೀತಿ ಆಶೀರ್ವಾದಗಳನ್ನು ಎಲ್ಲರಿಗೂ ಕೊಡು.</p>
<p>ನಿನ್ನ ವಿಶ್ವಾಸಪೂರ್ವಕ</p>
<p>ವಿವೇಕಾನಂದ ವಿ. ಸೂ. - ಖೇತ್ರಿ ಮಹಾರಾಜರು ಅಕ್ಟೋಬರ್ ೧೦ನೆಯ ತಾರೀಖು ಬೊಂಬಾಯಿ ತಲುಪುತ್ತಾರೆ. ಅವರಿಗೆ ಒಂದು ಬಿನ್ನವತ್ತಳೆಯನ್ನು ಅರ್ಪಿಸುವುದನ್ನು ಮರೆಯಬೇಡ.</p>
<p>೩೬೮. ಸ್ವಾಮಿ ಬ್ರಹ್ಮಾನಂದರಿಗೆ * *</p>
<p>ಶ್ರೀನಗರ ಕಾಶ್ಮೀರ</p>
<p>೩೦ನೇ ಸೆಪ್ಟೆಂಬರ್, ೧೮೯೭ ಪ್ರಿಯ ರಾಖಾಲ್,</p>
<p>ನಿನ್ನ ಪ್ರೀತಿಪೂರ್ವಕವಾದ ಪತ್ರ ಮತ್ತು ಮಠದಿಂದ ಬಂದ ಪತ್ರಗಳೂ ಕೈಸೇರಿದವು. ಇನ್ನು ಎರಡು ಮೂರು ದಿನಗಳಲ್ಲಿ ನಾನು ಪಂಜಾಬಿಗೆ ಹೋಗುತ್ತಿದ್ದೇನೆ. ನನಗೆ ವಿದೇಶಿ</p>
<p>*<span class="en"> C.W, Vol. VIII, P. 427</span></p>
<p>**<span class="en"> C.W, Vol. VIII, P. 424</span></p>

<!-- 349-5/0074-->
<p>ಅಂಚೆ ಕೈಸೇರಿತು. ಮಿಸ್ ನೋಬೆಲ್‌ಳ ಪತ್ರದಲ್ಲಿದ್ದ ಪ್ರಶ್ನೆಗಳಿಗೆ ಕೆಳಗೆ ನನ್ನ ಉತ್ತರಗಳನ್ನು ಬರೆದಿದ್ದೇನೆ:</p>
<p>೧. ಮುಕ್ಕಾಲು ಪಾಲು ಶಾಖೆಗಳೆಲ್ಲಾ ಆರಂಭವಾಗಿವೆ. ಆದರೆ ಈ ಚಳುವಳಿ ಕೇವಲ ಆರಂಭ ಮಾತ್ರ.</p>
<p>೨. ಮುಕ್ಕಾಲು ಪಾಲು ಸಂನ್ಯಾಸಿಗಳೆಲ್ಲಾ ವಿದ್ಯಾವಂತರು. ಯಾರು ವಿದ್ಯಾವಂತರಲ್ಲವೋ ಅವರಿಗೆ ಲೌಕಿಕ ಶಿಕ್ಷಣ ಕೊಡಲಾಗುತ್ತಿದೆ. ಆದರೆ ಎಲ್ಲಕ್ಕಿಂತ ಹೆಚ್ಚಾಗಿ ಒಳ್ಳೆಯದನ್ನು ಮಾಡುವುದಕ್ಕೆ ಸಂಪೂರ್ಣ ನಿಃಸ್ವಾರ್ಥ ಖಂಡಿತವಾಗಿ ಆವಶ್ಯಕ. ಇದನ್ನು ಭದ್ರಪಡಿಸಲು ಎಲ್ಲಕ್ಕಿಂತ ಹೆಚ್ಚಾಗಿ ಆಧ್ಯಾತ್ಮಿಕ ಸಾಧನೆಯ ಕಡೆ ಹೆಚ್ಚು ಗಮನ ಕೊಡಲಾಗುತ್ತಿದೆ.</p>
<p>೩. ಲೌಕಿಕ ಶಿಕ್ಷಕರು: ಯಾರು ಆಗಲೇ ಶಿಕ್ಷಣ ಪಡೆದಿರುವರೋ ಅಂತಹವರನ್ನೇ ಮುಕ್ಕಾಲು ಪಾಲು ಮಂದಿಯನ್ನು ನಾವು ತೆಗೆದುಕೊಳ್ಳುತ್ತೇವೆ. ನಮ್ಮ ವಿಧಾನಕ್ಕೆ ಅನುಗುಣವಾಗಿ ಅವರಿಗೆ ತರಬೇತು ನೀಡಿ ಒಳ್ಳೆಯ ಶೀಲವನ್ನು ಪಡೆಯುವಂತೆ ಮಾಡುವುದೇ ಈಗಿರುವ ಆವಶ್ಯಕತೆ. ಅವರನ್ನು ವಿಧೇಯರನ್ನಾಗಿ ನಿರ್ಭಿತರನ್ನಾಗಿ ಮಾಡುವ ಶಿಕ್ಷಣವನ್ನು ಕೊಡಲಾಗುತ್ತಿದೆ. ಶಿಕ್ಷಣ ಕ್ರಮವೇನೆಂದರೆ ಬಡವರಿಗೆ ಮೊದಲು ದೈಹಿಕವಾಗಿ ಸಹಾಯಮಾಡಿ ಅನಂತರ ಮಾನಸಿಕವಾಗಿ ಉತ್ತಮ ಮಟ್ಟಕ್ಕೆ ಕರೆದೊಯ್ಯುವುದಾಗಿದೆ.</p>
<p>ಕಲೆ ಮತ್ತು ಕೈಗಾರಿಕೆಗಳು: ಈ ಯೋಜನೆಯ ಭಾಗವನ್ನು ಮಾತ್ರ ಹಣದ ಅಭಾವದಿಂದ ಆರಂಭಿಸಲಾಗಿಲ್ಲ. ಸದ್ಯಕ್ಕೆ ಅತ್ಯಂತ ಸರಳವಾದ ಕ್ರಮವೆಂದರೆ ಭಾರತೀಯರು ತಮ್ಮ ಸ್ವಂತ ಉತ್ಪನ್ನವನ್ನೇ ಉಪಯೋಗಿಸಿಕೊಂಡು ಇತರ ದೇಶಗಳಲ್ಲಿ ಭಾರತೀಯ ಕಲಾಸಾಮಗ್ರಿಗಳು ಮಾರಾಟವಾಗುವಂತೆ ಮಾಡಬೇಕು. ಯಾರು ತಾವೇ ಮಧ್ಯಸ್ಥಗಾರರಾಗಿಲ್ಲವೋ ಮತ್ತು ಜೊತೆಗೆ ಈ ಶಾಖೆಯ ಲಾಭವನ್ನು ಸಂಪೂರ್ಣವಾಗಿ ಕೆಲಸಗಾರರ ಪ್ರಯೋಜನಕ್ಕಾಗಿಯೇ ವಿನಿಯೋಗಿಸುವರೋ ಅಂತಹವರು ಇದನ್ನು ಮಾಡಬೇಕು.</p>
<p>೪. ಸ್ಥಳದಿಂದ ಸ್ಥಳಕ್ಕೆ ಸಂಚರಿಸುತ್ತಿರುವುದು. ಜನರು ವಿದ್ಯಾಭ್ಯಾಸಕ್ಕೆ ಬರುವವರೆಗೂ ಆವಶ್ಯಕ. ಸಂಚರಿಸುತ್ತಿರುವ ಸಂನ್ಯಾಸಿಗಳ ಆಧ್ಯಾತ್ಮಿಕ ಶೀಲ ಉಳಿದುದೆಲ್ಲಕ್ಕಿಂತ ಹೆಚ್ಚಾಗಿ ಮಹತ್ವವಾದ ಪರಿಣಾಮವನ್ನುಂಟುಮಾಡುತ್ತದೆ.</p>
<p>೫. ಎಲ್ಲಾ ಜಾತಿಗಳ ಮೇಲೂ ನಮ್ಮ ಪ್ರಭಾವವಿದೆ. ಇಲ್ಲಿಯವರೆಗೂ ಉತ್ತಮ ಜಾತಿಯವರ ಮೇಲೆ ಮಾತ್ರ ಪರಿಣಾಮವುಂಟುಮಾಡಲಾಗಿತ್ತು. ಆದರೆ ಈಗ ಕಾರ್ಯದ ಶಾಖೆ ಅನೇಕ ಕಡೆ ಕ್ಷಾಮ ಪರಿಹಾರ ಕೇಂದ್ರಗಳಲ್ಲಿ ಹೆಚ್ಚು ವಿಸ್ತಾರವಾಗಿ ಕೆಲಸಮಾಡುತ್ತಿರುವುದರಿಂದ ಕೆಳಜಾತಿಯವರ ಮೇಲೂ ಹೆಚ್ಚು ಹೆಚ್ಚು ಪ್ರಭಾವ ಬೀರುತ್ತಿದ್ದೇವೆ.</p>

<!-- 349-5/0075-->
<p>೬. ಪ್ರಾಯಶಃ ಎಲ್ಲಾ ಹಿಂದೂಗಳು ನಮ್ಮ ಕೆಲಸವನ್ನು ಮೆಚ್ಚುತ್ತಾರೆ. ಇಂತಹ ಕೆಲಸಗಳಲ್ಲಿ ಕಾರ್ಯತಃ ಪರಸ್ಪರ ಸಹಾಯ ಮಾಡುವುದು ಅವರಿಗೆ ರೂಢಿಯಿಲ್ಲ.</p>
<p>೭. ಹೌದು, ಪ್ರಾರಂಭದಿಂದಲೂ ನಾವು ದಾನ ಅಥವಾ ಇತರ ಶೇಯಃ ಕಾರ್ಯಗಳನ್ನು ಮಾಡುವಾಗ ಭರತಖಂಡದ ವಿವಿಧ ಧರ್ಮಗಳ ಮಧ್ಯೆ ತಾರತಮ್ಯವನ್ನೆಣಿಸಿಲ್ಲ.</p>
<p>ಈ ಸಲಹೆಗಳ ಪ್ರಕಾರ ಮಿಸ್ ನೊಬೆಲ್‌ಗೆ ಉತ್ತರ ಕೊಡು...</p>
<p>ಯೋಗೇನ್‌ನ ಔಷಧೋಪಚಾರದಲ್ಲಿ ಏನೂ ಹೆಚ್ಚು ಕಡಿಮೆಯಾಗದಂತೆ ನೋಡಿಕೊ - ಆವಶ್ಯಕತೆ ಬಿದ್ದರೆ ಬಂಡವಾಳದಿಂದಲೇ ಹಣವನ್ನು ತೆಗೆದುಕೊ. ಭವನಾಥನ ಪತ್ನಿಯನ್ನು ಹೋಗಿ ನೋಡಿದೆಯ?</p>
<p>ಬ್ರಹ್ಮಚಾರಿ ಹರಿಪ್ರಸನ್ನ ಬರುವುದಾದರೆ ತುಂಬ ಸಹಾಯವಾಗುತ್ತದೆ. ಎಲ್ಲಾದರು ಒಂದು ಮನೆಯನ್ನು ಪಡೆಯುವ ವಿಷಯದಲ್ಲಿ ಮಿ, ಸೇವಿಯರ್ ಕಾತುರರಾಗಿದ್ದಾರೆ. ಈ ವಿಷಯದಲ್ಲಿ ಬೇಗನೆ ಏನಾದರು ಮಾಡುವುದು ಒಳ್ಳೆಯದು. ಹರಿಪ್ರಸನ್ನ ಒಬ್ಬ ಇಂಜಿನೀಯರ್ ಆಗಿರುವುದರಿಂದ ಬೇಗನೆ ಏನಾದರು ಮಾಡಲು ಅವನಿಗೆ ಸಾಧ್ಯ. ಯೋಗ್ಯ ಸ್ಥಳವನ್ನು ಆರಿಸಿಕೊಳ್ಳುವುದು ಅವನಿಗೆ ಚೆನ್ನಾಗಿ ಗೊತ್ತು, ಸೇವಿಯರ್ ದಂಪತಿಗಳು ಡೆಹರಡುನ್ ಅಥವಾ ಮುಸೋರಿ ಹತ್ತಿರ ಒಂದು ಸ್ಥಳವನ್ನು ಇಷ್ಟಪಡುತ್ತಾರೆ. ಅಂದರೆ ಹೆಚ್ಚು ಚಳಿ ಇರಬಾರದು, ವರ್ಷದುದ್ದಕ್ಕೂ ಅಲ್ಲಿರಲು ಸಾಧ್ಯವಾಗಬೇಕು. ಆದ್ದರಿಂದ ಹರಿಪ್ರಸನ್ನನನ್ನು ಕೂಡಲೆ ಅಂಬಾಲಕ್ಕೆ ಕಳಿಸು. ನಾನು ಪಂಜಾಬಿಗೆ ಹೋದ ಕೂಡಲೆ ಅವನೊಡನೆ ಮಿ, ಸೇವಿಯರರನ್ನು ಕಳಿಸುತ್ತೇನೆ... ತುಲಸಿ ಮಧ್ಯ ಭಾರತಕ್ಕೆ ಹೋಗಿರುವುದು ಬರಗಾಲ ಪರಿಹಾರ ಕಾರ್ಯಕ್ಕೆ ?</p>
<p>ಎಲ್ಲರಿಗೂ ನನ್ನ ಆಶೀರ್ವಾದ ಮತ್ತು ಪ್ರೀತಿಗಳು. ಕಾಳಿ ನ್ಯೂಯಾರ್ಕ್ ತಲುಪಿದನೆಂದು ಸುದ್ದಿ ಬಂತು. ಆದರೆ ಅವನು ಯಾವ ಪತ್ರವನ್ನೂ ಬರೆದಿಲ್ಲ. ಜನರು ಚಕಿತರಾಗುವಷ್ಟು ತನ್ನ ಕೆಲಸ ವೃದ್ಧಿಯಾಗಿರುವುದಾಗಿ ಸ್ಟರ್ಡಿ ಬರೆಯುತ್ತಾನೆ. ಬೇರೆ ಕೆಲವರೂ ಕೂಡ ಅವನನ್ನು ಬಹಳವಾಗಿ ಪ್ರಶಂಸಿಸಿ ಬರೆದಿರುವರು. ಆದರೆ ಅಮೆರಿಕದಲ್ಲಿ ಅಷ್ಟು ತೊಂದರೆಗಳಿಲ್ಲ. ಹೇಗೊ ಕೆಲಸ ಮುಂದು ವರಿಯುತ್ತದೆ. ಹರಿಪ್ರಸನ್ನನ ಜೊತೆ ಶುದ್ಧಾನಂದ ಮತ್ತು ಅವನ ಸಹೋದರನನ್ನು ಕಳುಹಿಸು. ನಮ್ಮ ಗುಂಪಿನಲ್ಲಿ ಗುಪ್ತ ಮತ್ತು ಅಚ್ಯುತ ಮಾತ್ರ ನನ್ನೊಡನೆ ಬರುತ್ತಾರೆ.</p>
<p>ನಿನ್ನ ಪ್ರೀತಿಯ ವಿವೇಕಾನಂದ</p>

<!-- 349-5/0076-->
<p>೩೬೯. ಸೋದರಿ ನಿವೇದಿತೆಗೆ*</p>
<p>ಕಾಶ್ಮೀರ ೧ನೇ ಅಕ್ಟೋಬರ್, ೧೮೯೭</p>
<p>ಪ್ರಿಯ ಮಾರ್ಗೊ,</p>
<p>- ಕೆಲವರು ದಾರಿಯನ್ನು ತೋರಿಸಿಕೊಟ್ಟಾಗ, ಅತ್ಯುತ್ತಮ ಕೆಲಸಗಳನ್ನು ಮಾಡುವರು. ಪ್ರತಿಯೊಬ್ಬನೂ ನಾಯಕನಾಗಲು ಹುಟ್ಟಿಲ್ಲ. ಅತ್ಯುತ್ತಮ ನಾಯಕನಾದವನು 'ಶಿಶುವಿನಂತೆ ಮಾರ್ಗ ತೋರುವನು.” ಮಗು, ತೋರಿಕೆಗೆ ಪ್ರತಿಯೊಬ್ಬರನ್ನೂ ಅವಲಂಬಿಸಿರುವಂತೆ ತೋರಿದರೂ ಅದೇ ಮನೆಯ ರಾಜ. ಕನಿಷ್ಠಪಕ್ಷ ನನ್ನ ಅಭಿಪ್ರಾಯದಲ್ಲಿ ಇದೇ ಅದರ ರಹಸ್ಯ... ಅನೇಕರು ಮನಸ್ಸಿನಲ್ಲಿ ಅನುಭವಿಸಬಹುದು. ಆದರೆ ಎಲ್ಲೋ ಕೆಲವರು ಮಾತ್ರ ಅದನ್ನು ಚೆನ್ನಾಗಿ ಹೊರಗೆಡಹಬಲ್ಲರು. ತನ್ನ ಪ್ರೀತಿ, ಪ್ರಶಂಸೆ ಮತ್ತು ಸಹಾನುಭೂತಿ ಇವುಗಳನ್ನು ವ್ಯಕ್ತಪಡಿಸುವ ಶಕ್ತಿ ಯಾರಿಗಿದೆಯೋ ಅವನೆ ಇತರರೆಲ್ಲರಿಗಿಂತ ಹೆಚ್ಚಾಗಿ ಭಾವನೆಗಳನ್ನು ಹರಡುವುದರಲ್ಲಿ ಯಶಸ್ವಿಯಾಗುತ್ತಾನೆ. - ನಾನು ನಿನಗೆ ಕಾಶ್ಮೀರವನ್ನು ವರ್ಣನೆಮಾಡಲು ಪ್ರಯತ್ನಿಸುವುದಿಲ್ಲ. ಆದರೆ ಇಷ್ಟು ಮಾತ್ರ ಹೇಳುತ್ತೇನೆ. ಪ್ರಪಂಚದ ಮತ್ತಾವ ದೇಶವನ್ನು ಬಿಟ್ಟು ಬಂದಾಗಲೂ ಈ ಭೂಸ್ವರ್ಗವನ್ನು ಬಿಟ್ಟು ಬರಲು ಆಗುವಷ್ಟು ಖಿನ್ನನಾಗಲಿಲ್ಲ. ಇಲ್ಲಿ ಒಂದು ಕೇಂದ್ರವನ್ನು ತೆರೆಯಲು ಇಲ್ಲಿಯ ದೊರೆಯ ಮೇಲೆ ನಮ್ಮ ಪ್ರಭಾವವನ್ನು ಬೀರಲು ಕೈಲಾದಷ್ಟೂ ಪ್ರಯತ್ನಿಸುತ್ತಿದ್ದೇನೆ. ಇಲ್ಲಿ ಎಷ್ಟೊಂದು ಕೆಲಸಮಾಡಬಹುದು, ಪರಿಸ್ಥಿತಿ ಎಷ್ಟು ಆಶಾಜನಕವಾಗಿದೆ...! - ನನಗಿರುವ ಮಹತ್ತಾದ ಕಷ್ಟವೇ ಇದು: ಜನರು ಬಹುಶಃ ನನಗೆ ತಮ್ಮೆಲ್ಲಾ ಪ್ರೇಮವನ್ನೂ ಸಮರ್ಪಿಸುವರು. ಆದರೆ ನಾನು ನನ್ನೆಲ್ಲಾ ಪ್ರೀತಿಯನ್ನೂ ಒಬ್ಬ ವ್ಯಕ್ತಿಗೆ ಮಾತ್ರ ಹಿಂತಿರುಗಿ ಕೊಟ್ಟರೆ ಅಂದೇ ಎಲ್ಲಾ ಕೆಲಸವೂ ಹಾಳಾಗುವುದು. ಆದರೂ ತಮ್ಮ ಪ್ರೀತಿಗೆ ಬದಲಾಗಿ ನನ್ನ ಪ್ರೀತಿಯನ್ನು ಬಯಸುವವರು ಕೆಲವರಿರುವರು. ಅವರಿಗೆ, ವ್ಯಕ್ತಿಗೆ ಅತೀತವಾದ ಆದರ್ಶಗಳನ್ನು ಗ್ರಹಣ ಮಾಡುವಷ್ಟು ವಿಶಾಲ ಹೃದಯವಿಲ್ಲ. ನನ್ನ ಕೆಲಸಕ್ಕೆ ಎಷ್ಟು ಸಾಧ್ಯವೋ ಅಷ್ಟು ಮಂದಿಯ ಉತ್ಸಾಹಪೂರಿತ ಪ್ರೀತಿ ಅತ್ಯಂತ ಆವಶ್ಯಕ. ಆದರೆ ನಾನು ಮಾತ್ರ ಸಂಪೂರ್ಣವಾಗಿ ವ್ಯಕ್ತಿಸಂಬಂಧವಿಲ್ಲದೆ ಇರಬೇಕು. ಇಲ್ಲದಿದ್ದರೆ ಅಸೂಯೆ ಜಗಳಗಳು ಎಲ್ಲವನ್ನೂ ನಾಶಮಾಡುವುವು, ನಾಯಕನಾದವನು ವ್ಯಕ್ತಿಸಂಬಂಧದ ಪ್ರೀತಿಯನ್ನು ಹೊಂದಿರ ಕೂಡದು. ನೀನು ಇದನ್ನು ಅರ್ಥಮಾಡಿಕೊಳ್ಳಬಲ್ಲೆ ಎಂದು ನನಗೆ ದೃಢ ವಿಶ್ವಾಸವಿದೆ. ಹಾಗೆಂದ ಮಾತ್ರಕ್ಕೆ ಇತರರ ಭಕ್ತಿ ವಿಶ್ವಾಸಗಳನ್ನು ತನ್ನ ಉದ್ದೇಶ ಸಾಧನೆಗಾಗಿ ಉಪಯೋಗಿಸಿಕೊಂಡು ತನ್ನೊಳಗೇ ನಗುವಂತಹ ಕ್ರೂರಿಯಾಗಬೇಕೆಂದು ಅರ್ಥವಲ್ಲ. ನಾನು ಹೇಳುತ್ತಿರುವುದೇನೆಂದರೆ,</p>
<p>*<span class="en"> C.W, Vol. VII, P. 428</span></p>

<!-- 349-5/0077-->
<p>ನನ್ನ ಪ್ರೇಮ ತೀವ್ರ ಆತ್ಮೀಯತೆಯುಳ್ಳದ್ದು. ಹೀಗಿದ್ದೂ ಬುದ್ಧನು ಹೇಳುವಂತೆ 'ಬಹು ಜನರ ಹಿತಕ್ಕೆ ಬಹು ಜನರ ಸುಖಕ್ಕೆ'' ಆವಶ್ಯಕತೆಯುಂಟಾದಾಗ ನನ್ನ ಹೃದಯವನ್ನೇ ನನ್ನ ಸ್ವಂತ ಕೈಗಳಿಂದಲೇ ಕಿತ್ತುಹಾಕುವಷ್ಟು ಶಕ್ತಿಯನ್ನು ಹೊಂದಿರುವೆ. ಪ್ರೇಮದ ಹುಚ್ಚಿದೆ, ಆದರೆ ಅದರ ಬಂಧನವಿಲ್ಲ. ಪ್ರೇಮದ ಶಕ್ತಿಯಿಂದ ಭೌತವಸ್ಸು ಚೈತನ್ಯವಾಗಿ ಮಾರ್ಪಡುವುದು. ಏಕೆ ? ನಮ್ಮ ವೇದಾಂತದ ತಿರುಳೇ ಅದು. ಇರುವುದು ಒಂದೇ ಏಕಮಾತ್ರ ವಸ್ತು, ಅದನ್ನು ಅಜ್ಞಾನಿಗಳು ಭೌತವಸ್ತುವಿನಂತೆ ನೋಡುವರು, ಜ್ಞಾನಿಗಳು ದೇವರೆಂದು ನೋಡುವರು. ನಾಗರಿಕತೆಯ ಇತಿಹಾಸವೆಂದರೆ ಭೌತವಸ್ತುವಿನಲ್ಲಿ ಹೆಚ್ಚು ಹೆಚ್ಚಾಗಿ ಆತ್ಮವನ್ನು ನೋಡುವುದು. ಅಜ್ಞಾನಿಗಳು ಯಾವುದು ವ್ಯಕ್ತಿಯಲ್ಲವೋ ಅದರಲ್ಲಿ ವ್ಯಕ್ತಿಯನ್ನು ನೋಡುವರು. ಋಷಿಗಳು ವ್ಯಕ್ತಿಯಲ್ಲಿ ವ್ಯಕ್ತಿಯಲ್ಲದುದನ್ನು ನೋಡುವರು. ಯಾತನೆ ಸಂತೋಷಗಳ ಮೂಲಕ, ಸುಖದುಃಖಗಳ ಮೂಲಕ ನಾವು ಕಲಿಯುತ್ತಿರುವ ಏಕಮಾತ್ರ ಪಾಠವೇ ಇದು.</p>
<p>ಸತ್ಯಪ್ರೇಮಗಳಲ್ಲಿ ನಿರಂತರವೂ ನಿನ್ನ</p>
<p>ವಿವೇಕಾನಂದ ೩೭೦. ಸ್ವಾಮಿ ಬ್ರಹ್ಮಾನಂದರಿಗೆ *</p>
<p>ಮುರಿ</p>
<p>೧೦ನೇ ಅಕ್ಟೋಬರ್, ೧೮೯೭ ಪ್ರಿಯ ರಾಖಾಲ್,</p>
<p>ಕಾಶ್ಮೀರದಿಂದ ಹೊರಟು ಮೊನ್ನೆ ಸಂಜೆ ಮುರಿಯನ್ನು ಸೇರಿದೆವು. ಎಲ್ಲರೂ ಬಹು ಆನಂದದಿಂದ ಕಾಲ ಕಳೆದರು. ಕೇವಲ ಕೃಷ್ಣ ಲಾಲ್ ಮತ್ತು ಗುಪ್ತ (ಸದಾನಂದ) ಇವರು ಮಾತ್ರ ಎಲ್ಲೋ ಸ್ವಲ್ಪ ಜ್ವರದಿಂದ ಆಗಾಗ್ಗೆ ನರಳಿದರು. ಈ ಬಿನ್ನವತ್ತಳೆಯನ್ನು ಖೇತ್ರಿ ಮಹಾರಾಜರಿಗೆ ಕಳುಹಿಸಬೇಕು. ಇದನ್ನು ಸ್ವರ್ಣಾಕ್ಷರಗಳಲ್ಲಿ ಮುದ್ರಿಸು. ಮಹಾರಾಜರು ಬೊಂಬಾಯಿಗೆ ಅಕ್ಟೋಬರ್ ೨೧ ಅಥವಾ ೨೨ನೇ ತಾರೀಖು .. ಬರುವರೆಂದು ನಿರೀಕ್ಷಣೆಯಿದೆ. ಸದ್ಯಕ್ಕೆ ನಮ್ಮಲ್ಲಿ ಯಾರೂ ಬೊಂಬಾಯಿಯಲ್ಲಿ ವಾಸಿಸುತ್ತಿಲ್ಲ – ಯಾರಾದರೂ ಇದ್ದರೆ ಅವರಿಗೆ ಒಂದು ಪ್ರತಿಯನ್ನು ಕಳುಹಿಸು. ಅವರು ಅದನ್ನು ಹಡಗಿನೊಳಕ್ಕೆ ಹೋಗಿ ಒಪ್ಪಿಸಲಿ ಅಥವಾ ಬೊಂಬಾಯಿ ನಗರದಲ್ಲಿ ಎಲ್ಲಿಯಾದರೂ ಅರ್ಪಿಸಲಿ. ಖೇತ್ರಿಗೆ ಅದರ ಉತ್ಕೃಷ್ಟ ಪ್ರತಿಯನ್ನು ಕಳುಹಿಸು. ಒಂದು ಸಭೆಯಲ್ಲಿ ಇದು ಅನುಮೋದಿತವಾಗುವಂತೆ ಮಾಡು. ಏನಾದರೂ ಬದಲಾವಣೆಯ ಆವಶ್ಯಕತೆಯಿದ್ದಲ್ಲಿ ಹಾಗೇ ಮಾಡು, ಬಾಧಕವಿಲ್ಲ. ಅನಂತರ ನೀವೆಲ್ಲರೂ ಅದಕ್ಕೆ ರುಜು ಹಾಕಿ, ನನ್ನ ಹೆಸರಿಗೆ ಒಂದು ಖಾಲಿ ಸ್ಥಳವನ್ನು ಬಿಟ್ಟಿರಿ, ನಾನು ಖೇತ್ರಿಗೆ ಹೋದಾಗ ಅದಕ್ಕೆ ನನ್ನ ರುಜು ಹಾಕುವೆ. ಈ ವಿಷಯದಲ್ಲಿ ಯಾವುದನ್ನೂ ಮರೆಯಬೇಡ.</p>
<p>*<span class="en"> C.W, Vol. VI, P. 411</span></p>

<!-- 349-5/0078-->
<p>ಕ್ಯಾಪ್ಟನ್ ಸೇವಿಯರ್ ತಮಗೊಂದು ನಿವೇಶನ ಬೇಕೆಂದು ಬಹಳ ತವಕಪಡುತ್ತಿದ್ದಾರೆ. ಆದಷ್ಟು ಜಾಗ್ರತೆ ಮುಸ್ಟೋರಿಯ ಬಳಿ ಅಥವಾ ಮತ್ತಾವ ಕೇಂದ್ರ ಸ್ಥಳದಲ್ಲಿಯಾಗಲಿ ಒಂದು ಸ್ಥಳವನ್ನು ಪಡೆಯಬೇಕೆಂದು ಇಚ್ಚಿಸುತ್ತಿದ್ದಾರೆ. ನಮಗೀಗ ಬೇಕಾಗಿರುವ ಸ್ಥಳ ಅತ್ಯಂತ ಶೀತ ಪ್ರದೇಶವೂ ಆಗಿರಕೂಡದು, ಬಿಸಿಲಿನ ಬೇಗೆ ತುಂಬ ಹೆಚ್ಚಾಗಿರುವ ಸ್ಥಳವೂ ಆಗಿರಕೂಡದು. ಡೆಹ್ರಾಡೂನ್ ನಲ್ಲಿ ಬೇಸಿಗೆ ಅಸಹನೀಯವಾಗಿರುವುದು, ಆದರೆ ಛಳಿಗಾಲದಲ್ಲಿ ಹಿತವಾಗಿರುವುದು. ಮುಸ್ಟೋರಿ ಅನೇಕರಿಗೆ ಛಳಿಗಾಲದಲ್ಲಿರಲು ಯೋಗ್ಯಸ್ಥಳ ಎಂದು ನಾನು ಹೇಳಲಾರೆ. ಅದಕ್ಕಿಂತ ಮೇಲೆ ಅಥವಾ ಕೆಳಗೆ ಎಂದರೆ ಬ್ರಿಟಿಷ್ ಅಥವಾ ಘರ್‌ವಾಲ್ ಪ್ರಾಂತ್ಸದಲ್ಲಿ ಒಂದು ಪ್ರದೇಶ ಖಂಡಿತವಾಗಿಯೂ ಸಿಕ್ಕುವುದು. ಅದೇ ಕಾಲದಲ್ಲಿ ಆ ಸ್ಥಳದಲ್ಲಿ ವರ್ಷಾದ್ಯಂತ ಕುಡಿಯುವುದಕ್ಕಾಗಿ ಮತ್ತು ಪ್ರತಿನಿತ್ಯದ ಉಪಯೋಗಕ್ಕಾಗಿ ನೀರು ಸರಬರಾಯಿ ಇರಬೇಕು. ನನ್ನ ಯೋಜನೆ ಹೀಗಿದೆ: ಕೇವಲ ಗುಪ್ತ ಮತ್ತು ಅಚ್ಯುತಾನಂದರೊಡನೆ ನಾನು ಮುದ್ರಿ ಇಂದ ರಾವಲ್ಪಿಂಡಿಗೆ, ಅನಂತರ ಜಮ್ಮುವಿಗೆ, ನಂತರ ಲಾಹೋರಿಗೆ, ಲಾಹೋರಿನಿಂದ ನೇರವಾಗಿ ಕರಾಚಿಗೆ ಹೋಗಬೇಕೆಂದಿದ್ದೇನೆ. ಶಶಿಬಾಬುವಿಗೆ ನನ್ನ ಹೃದಯಪೂರ್ವಕ ಪ್ರೀತಿ ಆಶೀರ್ವಾದಗಳನ್ನು ತಿಳಿಸು, ಮಾಸ್ಟರ್ ಮಹಾಶಯರು ಇಷ್ಟು ದೀರ್ಘಕಾಲದ ಮೇಲೆ ಕೆಲಸಕ್ಕೆ ಕೈಹಾಕಲು ಸಿದ್ಧರಾಗಿರುವರಲ್ಲ, ಅವರಿಗೆ ನನ್ನ ವಿಶೇಷ ಪ್ರೀತಿ ಅಭಿನಂದನೆಗಳನ್ನು ತಿಳಿಸು. ಅವರು ತಮ್ಮ ಸ್ತ್ರೀಸಹಜ ನಾಚಿಕೆಯನ್ನು ಬಿಟ್ಟು ಕೆಲಸಕ್ಕೆ ಪ್ರಚೋದಿತರಾದರೆಂಬುದನ್ನು ನೋಡಿದರೆ ನನ್ನ ಧೈರ್ಯ ಶತಗುಣವಾಗಿದೆ. ನಾನು ನಾಳೆಯೇ ಅವರಿಗೆ ಬರೆಯುತ್ತಿದ್ದೇನೆ. ಭಗವಂತನಿಗೆ ಜಯವಾಗಲಿ ! ಕಾರ್ಯೋನ್ಮುಖರಾಗೋಣ.</p>
<p>ನಿನ್ನ ವಿಶ್ವಾಸಪೂರ್ವಕ</p>
<p>ವಿವೇಕಾನಂದ</p>
<p>೩೭೧. ತ್ರಿಗುಣಾತೀತಾನಂದರಿಗೆ *</p>
<p>ಮುರಿ</p>
<p>೧೦ನೇ ಅಕ್ಟೋಬರ್, ೧೮೯೭ ಪ್ರಿಯ ಶಾರದ,</p>
<p>ನಿನ್ನ ಪತ್ರದಿಂದ ನಿನ್ನ ಅನಾರೋಗ್ಯದ ವಿಚಾರ ತಿಳಿದು ವ್ಯಸನವಾಯಿತು. ನೀನು ಜನಪ್ರಿಯನಲ್ಲದ ಒಬ್ಬ ಮನುಷ್ಯನನ್ನು ಜನಾದರಣೀಯವಾಗುವಂತೆ ಮಾಡಬಲ್ಲೆಯಾದರೆ ನೀನು ದಕ್ಷನೆಂದೆಣಿಸುತ್ತೇನೆ. ಭವಿಷ್ಯದಲ್ಲಿ ಅಲ್ಲಿ ಯಾವೊಂದು ಕೆಲಸವಾಗುವ ನಿರೀಕ್ಷೆಯೂ ಇಲ್ಲ. ನೀನು ಢಾಕಾ ಅಥವಾ ಮತ್ತಾವುದಾದರೂ ಸ್ಥಳಕ್ಕೆ ಹೋಗಿದ್ದರೆ ಚೆನ್ನಾಗಿತ್ತು. ಹೇಗಾದರೂ ನವೆಂಬರ್‌ನಲ್ಲಿ ಅಲ್ಲಿಯ ಕೆಲಸ</p>
<p>*<span class="en"> C.W, Vol. VI, P. 409</span></p>

<!-- 349-5/0079-->

<p>ಮುಕ್ತಾಯವಾಗುವುದು ಒಳ್ಳೆಯದಾಯಿತು. ನಿನಗೆ ಆರೋಗ್ಯ ಬಹಳವಾಗಿ ಕೆಟ್ಟುಹೋದಲ್ಲಿ ನೀನು ಅಲ್ಲಿಂದ ಹಿಂತಿರುಗುವುದು ಒಳ್ಳೆಯದು. ಮಧ್ಯಪ್ರಾಂತ್ಯಗಳಲ್ಲಿ ಕೆಲಸ ಮಾಡುವುದಕ್ಕೆ ವಿಶಾಲ ಕ್ಷೇತ್ರವಿದೆ. ಕ್ಷಾಮವಿಲ್ಲದಿದ್ದರೂ ನಮ್ಮ ದೇಶದಲ್ಲಿ ದಾರಿದ್ರಾವಸ್ಥೆಯಲ್ಲಿರುವ ಜನಗಳಿಗೆ ಕೊರತೆಯಿಲ್ಲ. ಅದು ಎಲ್ಲಿದ್ದರೂ ನಿರೀಕ್ಷೆಯ ಕಡೆ ದೃಷ್ಟಿಯಿಟ್ಟು ನೀನು ಒಂದು ಪ್ರದೇಶವನ್ನು ಆರಿಸಿದರೆ ನಿನ್ನ ಕಾರ್ಯ ಯಶಸ್ವಿ ಯಾಗುವುದರಲ್ಲಿ ಸಂದೇಹವೇ ಇಲ್ಲ. ಹೇಗಾದರಾಗಲಿ, ವ್ಯಥೆಪಡಬೇಡ. ನಾನು ಮಾಡಿದ್ದು ಎಂದಿಗೂ ನಾಶವಾಗುವುದಿಲ್ಲ - ಎಂದೆಂದಿಗೂ ಇಲ್ಲ. ಯಾರಿಗೆ ಗೊತ್ತು, ಮುಂದೆ ಭವಿಷ್ಯತ್ತಿನಲ್ಲಿ ಅದೇ ಸ್ಥಳ ಅತ್ಯಂತ ಉತ್ಕೃಷ್ಟವಾದ ಫಲ ಕೊಡಬಹುದು.</p>
<p>ಶೀಘ್ರದಲ್ಲಿಯೇ ನಾನು ಬಯಲು ಪ್ರದೇಶಗಳಲ್ಲಿ ಕಾರ್ಯವನ್ನಾರಂಭಿಸುವೆ. ಈಗ ನನಗೆ ಪರ್ವತ ಪ್ರದೇಶದಲ್ಲಿ ಸುತ್ತಾಡುವ ಆವಶ್ಯಕತೆಯೇನಿಲ್ಲ. ನಿನ್ನ ಆರೋಗ್ಯದ ಮೇಲೆ ಎಚ್ಚರಿಕೆಯಿರಲಿ.</p>
<p>ನಿನ್ನ ವಿಶ್ವಾಸಪೂರ್ವಕ</p>
<p>ವಿವೇಕಾನಂದ ೩೭೨. ಸ್ವಾಮಿ ಅಖಂಡಾನಂದರಿಗೆ *</p>
<p>ಮುದ್ರಿ</p>
<p>೧೦ನೇ ಅಕ್ಟೋಬರ್, ೧೮೯೭ ಪ್ರಿಯ ಅಖಂಡಾನಂದ,</p>
<p>ನಿನ್ನ ಪತ್ರ ಕೈಸೇರಿ ಬಹಳ ಸಂತೋಷವಾಯಿತು. ಸದ್ಯಕ್ಕೆ ನೀನು ದೊಡ್ಡ ಯೋಜನೆಯನ್ನು ಹಾಕಬೇಕಾದ ಆವಶ್ಯಕತೆಯಿಲ್ಲ. ಈಗಿರುವ ಸನ್ನಿವೇಶದಲ್ಲಿ ಎಷ್ಟು ಸಾಧ್ಯವೋ ಅಷ್ಟನ್ನು ಮಾಡು. ಕ್ರಮೇಣ ನಿನಗೆ ಅವಕಾಶ ಒದಗುತ್ತದೆ. ಖಂಡಿತವಾಗಿಯೂ ಅನಾಥಾಲಯವನ್ನು ನಾವು ಇಟ್ಟುಕೊಂಡೇ ತೀರಬೇಕು. ಅದರಲ್ಲಾವ ಅನಿಶ್ಚಿತತೆಯೂ ಇಲ್ಲ. ಅಲ್ಲದೆ ಹುಡುಗಿಯರನ್ನು ನಾವು ಕೈಬಿಡಲಾಗುವುದಿಲ್ಲ. ಆದರೆ ಹುಡುಗಿಯರ ಅನಾಥಾಲಯಕ್ಕೆ ಒಬ್ಬ ಮಹಿಳಾ ಮೇಲ್ವಿಚಾರಕಳು ಬೇಕಾಗುತ್ತದೆ. - ಮಾತೆ ಈ ಕೆಲಸಕ್ಕೆ ತಕ್ಕವಳೆಂದು ಅನ್ನಿಸುತ್ತದೆ. ಅಥವಾ ಮಕ್ಕಳಿಲ್ಲದ ಒಬ್ಬ ಹಳ್ಳಿಯ ವಯಸ್ಸಾದ ವಿಧವೆಯೊಬ್ಬಳನ್ನು ಈ ಕೆಲಸಕ್ಕೆ ನೇಮಕ ಮಾಡು, ಹುಡುಗರು ಮತ್ತು ಹುಡುಗಿಯರಿಗೆ ಪ್ರತ್ಯೇಕ ಸ್ಥಳವಿರಬೇಕು. ಕ್ಯಾಪ್ಟನ್ ಸೇವಿಯರ್ ಈ ಕೆಲಸಕ್ಕೆ ಸಹಾಯಮಾಡಲು ನಿನಗೆ ಹಣ ಕಳುಹಿಸಲು ಸಿದ್ಧರಾಗಿರುವರು. ಅವರ ವಿಳಾಸ - ನಿಡಾಯ್ ಹೋಟೆಲ್, ಲಾಹೋರ್ - ನೀನು ಅವರಿಗೆ ಬರೆಯಬೇಕಾದರೆ ಈ ಪದಗಳನ್ನು ಲಕೋಟೆಯ ಮೇಲೆ ಬರಿ, ಬರುವಿಕೆಯನ್ನು ನಿರೀಕ್ಷಿಸಿ.” ನಾನು ರಾವಲ್ಪಿಂಡಿಗೆ ನಾಳೆ ಅಥವಾ ನಾಡಿದ್ದು ಹೋಗುತ್ತಿದ್ದೇನೆ. ಅನಂತರ ಜಮ್ಮುವಿನ ಮೂಲಕ ಲಾಹೋರ್ ಮತ್ತು ಇತರ ಸ್ಥಳಗಳನ್ನು ಸಂದರ್ಶಿಸಿ ಕರಾಚಿಯ ಮೂಲಕ</p>
<p>*<span class="en"> C.W, Vol. VI, P. 409</span></p>

<!-- 349-5/0080-->
<p>ರಾಜಪುಟಾಣ ಮುಂತಾದ ಕಡೆ ಹೋಗುತ್ತೇನೆ. ನಾನು ಆರೋಗ್ಯದಿಂದಿದ್ದೇನೆ.</p>
<p>ನಿನ್ನ</p>
<p>- ವಿವೇಕಾನಂದ ವಿ. ಸೂ. - ನೀನು ಮಹಮ್ಮದೀಯ ಬಾಲಕರನ್ನೂ ಸೇರಿಸಿಕೊಳ್ಳಬೇಕು. ಆದರೆ ಅವರ ಧರ್ಮದ ಗೊಡವೆಗೆ ಹೋಗಬೇಡ. ನೀನು ಮಾಡಬೇಕಾದ ಏಕಮಾತ್ರ ಕೆಲಸವೆಂದರೆ ಅವರ ಆಹಾರ ಮುಂತಾದವುಗಳನ್ನು ಪ್ರತ್ಯೇಕವಾಗಿ ಏರ್ಪಾಡುಮಾಡುವುದು ಮತ್ತು ಅವರು ನೀತಿವಂತರಾಗಿ ಕೆಚ್ಚೆದೆಯವರಾಗಿ ಇತರರಿಗೆ ಒಳ್ಳೆಯದನ್ನು ಮಾಡುವುದರಲ್ಲಿ ನಿರತರಾಗುವಂತೆ ಬೋಧಿಸುವುದು. ಇದೇ ನಿಜವಾದ ಧರ್ಮ.</p>
<p>ನಿನ್ನ ಜಟಿಲವಾದ ತಾತ್ವಿಕ ಊಹಾಪೋಹಗಳನ್ನು ಸದ್ಯಕ್ಕೆ ಮೂಲೆಗೆ ಒತ್ತರಿಸು. ನಮ್ಮ ದೇಶದಲ್ಲಿ ತಾತ್ಕಾಲಿಕವಾಗಿ ನಮಗೆ ಪೌರುಷ ಮತ್ತು ದಯೆ ಆವಶ್ಯಕ. 'ಸ ಈಶಃ ಅನಿರ್ವಚನೀಯಪ್ರೇಮಸ್ವರೂಪಃ''ಭಗವಂತ ಅನಿರ್ವಚನೀಯವಾದ ಪ್ರೇಮದ ಸಾರ. ಆದರೆ ಪ್ರಕಾಶ್ಯತೇ ಕ್ಯಾಪಿ ಪಾತ್ರೆ...” ಅವನು ವಿಶೇಷ ವ್ಯಕ್ತಿಗಳಲ್ಲಿ ಆವಿರ್ಭವಿಸುತ್ತಾನೆ ಎಂದು ಹೇಳುವುದಕ್ಕೆ ಬದಲಾಗಿ ನಾವು 'ಸಪ್ರತ್ಯಕ್ಷ ಏವ ಸರ್ವೆಶಾಂ ಪ್ರೇಮರೂಪಃ'' ಅವನು ಎಲ್ಲಾ ಜೀವಿಗಳಲ್ಲಿಯೂ ಪ್ರೇಮಸ್ವರೂಪವಾಗಿ ಆವಿರ್ಭವಿಸಿದ್ದಾನೆ ಎಂದು ಹೇಳಬೇಕು. ಮತ್ತಾವ ದೇವರನ್ನು, ನಿನ್ನ ಮನಸ್ಸಿನ ಕಲ್ಪನೆಯನ್ನು ನೀನು ಪೂಜಿಸುವೆ? ವೇದಗಳು, ಕೊರಾನ್, ಪುರಾಣಗಳು, ಎಲ್ಲಾ ಪವಿತ್ರ ಗ್ರಂಥಗಳ ರಾಶಿಗಳೂ ಕೊಂಚಕಾಲದವರೆಗೆ ವಿಶ್ರಾಂತಿ ಪಡೆಯಲಿ. ದೇಶವೆಲ್ಲ ದಯೆ ಮತ್ತು ಪ್ರೇಮದ ಪ್ರತ್ಯಕ್ಷ ದೇವರನ್ನು ಆರಾಧಿಸಲಿ. ವಿಭಕ್ತವಾಗಿರುವ ಪ್ರತಿಯೊಂದು ಭಾವನೆಯೂ ಬಂಧನಕಾರಿ. ಭೇದರಹಿತವಾದ ಪ್ರತಿಯೊಂದು ಭಾವನೆಯೂ ಮುಕ್ತಿ. ಪ್ರಾಪಂಚಿಕತೆಯಿಂದ ಪೂರ್ಣ ಮತ್ತರಾಗಿರುವ ಜನಗಳ ಮಾತು ನಿನ್ನನ್ನು ಭಯಗೊಳಿಸದಿರಲಿ. “ಅಭೀರಭೀಃ” ...ನಿರ್ಭಯತೆಯಿಂದಿರು! "ಸಾಮಾನ್ಯ ನಿಂದಕರನ್ನು ಹುಳುಗಳಂತೆ ಉಪೇಕ್ಷಿಸು.” ಹಿಂದೂ, ಮಹಮ್ಮದೀಯ, ಕ್ರೈಸ್ತ ಎಲ್ಲಾ ಮತದವರನ್ನೂ ಸೇರಿಸಿಕೋ. ಆದರೆ ಕೊಂಚ ಸೌಮ್ಯವಾಗಿ ಆರಂಭಿಸು - ಎಂದರೆ ಅವರು ಆಹಾರ ಪಾನೀಯಗಳನ್ನು ಪ್ರತ್ಯೇಕವಾಗಿ ತೆಗೆದುಕೊಳ್ಳಲಿ. ಕೇವಲ ಅವರಿಗೆ ಧರ್ಮದ ವಿಶ್ವವ್ಯಾಪಕ ತತ್ವವನ್ನು ಮಾತ್ರ ಬೋಧಿಸು. - ಈ ವಿಷಯದಲ್ಲಿ ಉನ್ಮತ್ತನಾಗು, ಇತರರನ್ನೂ ಈ ಆವೇಶದಿಂದ ಹೊಡೆದೆಬ್ಬಿಸು. ಈ ಜೀವನದಲ್ಲಿ ಮತ್ತಾವ ಗುರಿಯೂ ಇಲ್ಲ. ಭಗವಂತನ ಹೆಸರನ್ನು ಬೋಧಿಸು, ಆತನ ಉಪದೇಶಗಳು ಜಗತ್ತಿನಲ್ಲಿ ಅತ್ಯಂತ ಆಳವಾಗಿ ಪ್ರವೇಶಿಸುವಂತೆ ಮಾಡು, ಎಂದಿಗೂ ಮರೆಯಬೇಡ. ನೀನು ದಿನನಿತ್ಯದ ಕೆಲಸಗಳನ್ನು ಮಾಡುತ್ತಿರುವಾಗ ನಿರಂತರವಾಗಿ ಈ ಮಂತ್ರವನ್ನು ನಿನ್ನ ಅಂತರಾಳದಲ್ಲಿ ಜಪಿಸು.</p>
<p>ನಿನ್ನ ವಿವೇಕಾನಂದ</p>

<!-- 349-5/0081-->
<p>೩೭೩. ಮಾಸ್ಟರ್ ಮಹಾಶಯರಿಗೆ*</p>
<p>ರಾವಲ್ಪಿಂಡಿ</p>
<p>ಅಕ್ಟೋಬರ್, ೧೮೯೭ ಪ್ರಿಯ ಮ,</p>
<p>ನೀನು ಈಗ ಯಾವ ಕೆಲಸವನ್ನು ಮಾಡಬೇಕಾಗಿತ್ತೋ ಅದನ್ನು ಮಾಡುತ್ತಿರುವೆ. ಮಾನವನೇ !ಹೊರಕ್ಕೆ ಬಾ. ಜೀವಾದ್ಯಂತವೂ ನಿದ್ರಿಸಬೇಡ; ಕಾಲ ಮಿಂಚಿಹೋಗುತ್ತಿದೆ. ಧೈರ್ಯ ! ಅದೊಂದೇ ಇರುವ ಹಾದಿ.</p>
<p>ಗ್ರಂಥವನ್ನು ಪ್ರಕಟಿಸಿದ್ದಕ್ಕಾಗಿ ನಿನಗೆ ಅನೇಕ ಧನ್ಯವಾದಗಳು... ನೀನು ಅದನ್ನು ಪುಸ್ತಿಕೆಯ ರೂಪದಲ್ಲಿ ಪ್ರಕಟಿಸಿದರೆ ಅದರ ಖರ್ಚು ಏಳಲಾರದೆಂಬುದೇ ನನ್ನ ಅಭಿಪ್ರಾಯ... ಅದನ್ನು ಗಮನಿಸಬೇಡ, ಖರ್ಚು ಏಳಲಿ, ಏಳದಿರಲಿ - ಅದು ಬೆಳಕಿಗೆ ಬರುವಂತೆ ಮಾಡು. ನೀನು ಅನೇಕರ ಆಶೀರ್ವಾದಗಳನ್ನು ಪಡೆಯುವೆ; ಅನೇಕರ ಶಾಪಗಳನ್ನೂ ಪಡೆಯುವೆ – ಆದರೆ ಯಾವಾಗಲೂ ಪ್ರಪಂಚದ ರೀತಿಯೇ ಇದು.</p>
<p>ಇದೇ ಸಕಾಲ - ಭಗವಂತನಲ್ಲಿ ನಿನ್ನ</p>
<p>ವಿವೇಕಾನಂದ ೩೭೪. ಸ್ವಾಮಿ ಬ್ರಹ್ಮಾನಂದರಿಗೆ * *</p>
<p>ಮುರಿ</p>
<p>೧೧ನೇ ಅಕ್ಟೋಬರ್, ೧೮೯೭ ನನ್ನ ಪ್ರಿಯ ರಾಖಾಲ್,</p>
<p>ಕಾಶ್ಮೀರದಿಂದ ಆರಂಭವಾಗಿ ಕಳೆದ ಹತ್ತು ದಿನಗಳಿಂದ ನಾನು ಒಂದು ತಡೆಯಲಸಾಧ್ಯವಾದ ಪ್ರವೃತ್ತಿಯಿಂದ ಕೆಲಸಮಾಡುತ್ತಿದ್ದೇನೆ ಅನ್ನಿಸುತ್ತದೆ. ಇದೂ ಒಂದು ಶಾರೀರಿಕ ರೋಗವೋ ಅಥವಾ ಮಾನಸಿಕ ರೋಗವೋ ಆಗಿರಬೇಕು. ಈಗ ನಾನು ಇನ್ನು ಮುಂದೆ ಕೆಲಸಮಾಡುವುದಕ್ಕೆ ಅನರ್ಹನೆಂಬ ನಿರ್ಣಯಕ್ಕೆ ಬಂದಿದ್ದೇನೆ... ಈಗ ನನಗೆ ಅರ್ಥವಾಗುತ್ತಿದೆ, ನಾನು ನಿಮ್ಮೆಲ್ಲರ ಬಳಿಯೂ ಬಹಳ ಕಠಿಣವಾಗಿ ವರ್ತಿಸುತ್ತಿದ್ದೇನೆಂದು. ಆದರೆ ನನಗೆ ಗೊತ್ತು. ನಾನು ಹೇಗಿದ್ದರೂ ನೀವು ನನ್ನ ನ್ಯೂನತೆಗಳನ್ನೆಲ್ಲಾ ಸಹಿಸಿಕೊಳ್ಳುವಿರೆಂದು, ಮಠದಲ್ಲಿ ಮತ್ತಾರೂ ಹಾಗೆ ಮಾಡುವುದಿಲ್ಲ. ಅದರಲ್ಲೂ ನಿನ್ನ ಬಳಿಯಂತೂ ನಾನು ಮತ್ತೂ ಹೆಚ್ಚು ಕಠೋರವಾಗಿ ವರ್ತಿಸುತ್ತಿದ್ದೆ. ಇದುವರೆಗೂ ನಡೆದುದೆಲ್ಲವೂ ಈಗ ಕಳೆದು ಹೋಗಿದೆ. ಇವೆಲ್ಲಾ ನಮ್ಮ ಪೂರ್ವಾರ್ಜಿತ ಕರ್ಮಫಲ, ಈಗ ನಾನು ಪಶ್ಚಾತ್ತಾಪ ಪಡುವುದರಿಂದ ಆಗುವ ಪ್ರಯೋಜನವಾದರೂ ಏನು? ನಾನು ಅದನ್ನು ನಂಬುವುದಿಲ್ಲ. ಇದೆಲ್ಲಾ ಕರ್ಮದಿಂದಲೇ ಆದುದು. ನನ್ನ ಮೂಲಕ ಜಗನ್ಮಾತೆಯ ಕೆಲಸ ಎಷ್ಟು ನೆರವೇರಬೇಕಾಗಿದ್ದಿತೊ ಅಷ್ಟನ್ನೂ ಆಕೆ ನನ್ನಿಂದ ಮಾಡಿಸಿಕೊಂಡು ನನ್ನ ದೇಹ ಮತ್ತು ಮನಸ್ಸೆಲ್ಲಾ ಶಿಥಿಲವಾಗುವಂತೆ ಮಾಡಿ ಈಗ</p>
<p>*<span class="en"> C.W, Vol. VI, P. 412</span></p>
<p>**<span class="en"> C.W, Vol. VIII, P. 430</span></p>

<!-- 349-5/0082-->
<p>ನನ್ನನ್ನು ಬಿಸಾಡಿಬಿಟ್ಟಿದ್ದಾಳೆ. ಎಲ್ಲಾ ಜಗನ್ಮಾತೆಯ ಇಚ್ಛೆ.</p>
<p>ಈಗ ನಾನು ಈ ಎಲ್ಲಾ ಕೆಲಸಗಳಿಂದ ಬಿಡುಗಡೆ ಹೊಂದಿ ವಿಶ್ರಾಂತಿ ಪಡೆಯುತ್ತೇನೆ. ಇನ್ನು ಒಂದೆರಡು ದಿನಗಳಲ್ಲೇ ಎಲ್ಲವನ್ನೂ ತ್ಯಜಿಸಿ ಅನಂತರ ಏಕಾಂಗಿಯಾಗಿ ಸಂಚರಿಸುತ್ತೇನೆ. ಯಾವುದಾದರೊಂದು ಸ್ಥಳದಲ್ಲಿ ನನ್ನ ಉಳಿದ ಆಯುಷ್ಯವನ್ನೆಲ್ಲಾ ಪ್ರಶಾಂತಿಯಿಂದ ಕಳೆಯುತ್ತೇನೆ. ನಿಮ್ಮೆಲ್ಲರಿಗೂ ಸಾಧ್ಯವಾದರೆ ನನ್ನನ್ನು ಮನ್ನಿಸಿ. ಇಲ್ಲದಿದ್ದರೆ ನಿಮಗೆ ತೋಚಿದಂತೆ ಮಾಡಿ, ಶ್ರೀಮತಿ ಬುಲ್ ಹಣದ ಬಹುಭಾಗವನ್ನು ಕೊಟ್ಟಿದ್ದಾರೆ. ಆಕೆಗೆ ಶರತ್‌ನಲ್ಲಿ ಪೂರ್ಣನಂಬಿಕೆ ಇದೆ. ಶರತ್‌ನ ಸಲಹೆಯಂತೆ ಮಠದ ಕೆಲಸವನ್ನು ಮಾಡಿ; ಅಥವಾ ನಿನ್ನ ಇಚ್ಛೆ ಬಂದಂತೆಯೇ ಮಾಡು.</p>
<p>ಆದರೆ ನಾನು ಜೀವಾದ್ಯಂತವೂ ವೀರನಂತೆ ಇದ್ದೆ - ನನ್ನ ಕೆಲಸವೂ ಮಿಂಚಿನಷ್ಟೇ ವೇಗವಾಗಿರಬೇಕು, ವಜ್ರದಂತೆ ದುರ್ಭೇದ್ಯವಾಗಿರಬೇಕು. ಅದೇ ರೀತಿಯಲ್ಲೇ ನಾನು ಮರಣವನ್ನು ಹೊಂದುವೆ. ಆದ್ದರಿಂದ ದಯವಿಟ್ಟು ನನ್ನ ಕೆಲಸವನ್ನು ನನಗಾಗಿ ಮಾಡು - ಜಯ ಅಪಜಯಗಳ ಪ್ರಶ್ನೆಯೇ ಇಲ್ಲಿ ಏಳುವುದಿಲ್ಲ. ನಾನು ಎಂದೂ ಕದನದಲ್ಲಿ ಹಿಮ್ಮೆಟ್ಟಿದವನಲ್ಲ - ಇಂದು ಹಾಗೆ ಮಾಡುವೆನೆ ? ಪ್ರತಿಯೊಂದು ಕಾರ್ಯಕ್ಕೂ ಜಯ ಅಪಜಯಗಳಿವೆ. ಆದರೆ ಯಾರು ಹೇಡಿಯೊ ಅವನು ಮರಣಾನಂತರ ಒಂದು ಕ್ರಿಮಿ ಅಥವಾ ಕೀಟವಾಗಿ ಹುಟ್ಟುವನು. ಕೋಟ್ಯಂತರ ವರುಷಗಳು ತಪಸ್ಸು ಮಾಡಿದರೂ ಹೇಡಿಗೆ ಮುಕ್ತಿ ಸಿಕ್ಕುವುದಿಲ್ಲ ಎಂದು ನನ್ನ ದೃಢನಂಬಿಕೆ. ಹೇಗಿದ್ದರೂ ನಾನು ಒಂದು ಹುಳುವಾಗಿ ಹುಟ್ಟುವೆನೇನು ? ನನ್ನ ದೃಷ್ಟಿಯಲ್ಲಿ ಈ ಜಗತ್ತು ಕೇವಲ ಒಂದು ಆಟ – ಇದು ಎಂದೂ ಹಾಗೆಯೇ ಉಳಿಯುವುದು. ಇದಕ್ಕೆ ಸಂಬಂಧಪಟ್ಟ ಮಾನ ಅಪಮಾನ, ಲಾಭ ನಷ್ಟ, ಈ ಪ್ರಶ್ನೆಗಳನ್ನು ಕುರಿತು ಆರು ತಿಂಗಳಷ್ಟು ದೀರ್ಘಕಾಲ ಚಿಂತಿಸಬೇಕೇನು?... ಕೆಲಸ ಮಾಡುವುದು ನನ್ನ ಸ್ವಭಾವ, ಒಂದಾದಮೇಲೊಂದರಂತೆ ಸಲಹೆಗಳು - ಇವನು ಹೀಗೆ ಹೇಳುವನು, ಇನ್ನೊಬ್ಬನು ಹಾಗೆ ಹೇಳುವನು, ಆ ಮನುಷ್ಯ ಬೆದರಿಕೆ ಹಾಕುವನು, ಆ ಮನುಷ್ಯ ಗಾಬರಿಪಡಿಸುವನು! ಇಷ್ಟೊಂದು ಎಚ್ಚರಿಕೆ, ಅಂಜಿಕೆ, ಸಾವಧಾನದಿಂದ ಕೂಡಿ ದೀರ್ಘಕಾಲ ಬಾಳುವಷ್ಟು ಮಧುರಮಯ ವಾದುದೇನಲ್ಲ, ಈ ಜೀವನ, ಹಣ, ಜೀವನ, ಮಿತ್ರರು, ಬಂಧುಗಳು, ಮನುಷ್ಯರ ಮತ್ತು ನನ್ನ ಮೇಲಿನ ಪ್ರೀತಿ - ಇವೆಲ್ಲವನ್ನೂ ಮೊದಲೇ ಖಂಡಿತಮಾಡಿಕೊಂಡು ನಂತರ ಒಬ್ಬನು ಕಾರ್ಯಕ್ಕೆ ಕೈಹಾಕುವೆನೆಂದರೆ, ಇಷ್ಟೊಂದು ಅಂಜಿಕೆಯಿಂದ ಕೂಡಿದ್ದರೆ - ಅಂಥವರು ಗುರು ಮಹಾರಾಜರು ಹೇಳುತ್ತಿದ್ದಂತೆ 'ಕಾಗೆ ತಾನು ಬಹಳ ಬುದ್ದಿವಂತನೆಂದು ಹೆಮ್ಮೆಪಡುತ್ತದೆ, ಆದರೆ ಹೇಸಿಗೆಯನ್ನು ತಿನ್ನದೆ ಇರಲಾರದು...” ಎಂಬಂತಾಗುವುದು ಅವನ ಸ್ಥಿತಿ, ಕೇವಲ ಅಷ್ಟು ಮಾತ್ರ ಅವನಿಗೆ ಸಿಕ್ಕುವುದು. ಹಣ, ಐಶ್ವರ್ಯ, ಮಠ, ಸಂಸ್ಥೆ, ಬೋಧನೆ, ಉಪನ್ಯಾಸ ಇವೆಲ್ಲದುದರ ಹಿಂದೆ ಇರುವ ಉದ್ದೇಶವಾದರೂ ಏನು? ಜೀವನದ ಏಕಮಾತ್ರ ಗುರಿ ವಿದ್ಯಾಭ್ಯಾಸ. ಅದು ಇಲ್ಲದಿದ್ದಲ್ಲಿ ಸ್ತ್ರೀ, ಪುರುಷರು, ಭೂಮಿ ಹಣ ಇವುಗಳಿಂದ ಆಗುವ ಪ್ರಯೋಜನವಾದರೂ ಏನು?</p>

<!-- 349-5/0083-->
<p>ಆ ಆದ್ದರಿಂದ ನಾನು ಹಣ ಅಥವಾ ಯಾವುದರ ನಷ್ಟವೇ ಆದರೂ - ಅದರ ವಿಚಾರವಾಗಿ ಪೇಚಾಡಲಾರೆ, ಪೇಚಾಡುವುದೂ ಇಲ್ಲ. ನಾನು ಹೋರಾಡಬೇಕಾದಾಗ ಸೊಂಟಕಟ್ಟಿ ನಿಂತು ಹೋರಾಡಬಲ್ಲೆ - ಆದಷ್ಟನ್ನು ನಾನು ಸಂಪೂರ್ಣವಾಗಿ ಅರ್ಥಮಾಡಿಕೊಳ್ಳಬಲ್ಲೆ. ಅಲ್ಲದೆ ಯಾರು “ಹೇ ಧೀರ ಪುರುಷ ! ಯಾವುದನ್ನೂ ಲೆಕ್ಕಿಸಬೇಡ, ನಿರ್ಭಯತೆಯಿಂದ ಇರು; ಇಲ್ಲಿ ನಾನು ನಿನ್ನ ಬಳಿಯಲ್ಲಿರುವೆ'' - ಎಂದು ಹೇಳುವವನು ಯಾವ ವ್ಯಕ್ತಿಯೇ ಆಗಿರಲಿ, ವೀರನಾಗಿರಲಿ, ದೇವರಾಗಿರಲಿ, ಅಂಥವನನ್ನು ನಾನು ಅರ್ಥಮಾಡಿಕೊಳ್ಳುವೆ, ಅ೦ತಹ ದೇವಮಾನವರಿಗೆ ನನ್ನ ಕೋಟಿ ಪ್ರಣಾಮಗಳು. ಅವರ ಸಾನ್ನಿಧ್ಯದಿಂದ ಜಗತ್ತು ಪವಿತ್ರವಾಗುವುದು, ಅವರು ಜಗತ್ತನ್ನು ಕಾಪಾಡುವರು. ಯಾರು ಯಾವಾಗಲೂ “ಅಯ್ಯೋ! ಮುಂದೆ ಹೋಗಬೇಡ, ಇಲ್ಲಿ ಈ ಅಪಾಯವಿದೆ, ಅಲ್ಲಿ ಆ ಅಪಾಯವಿದೆ'' ಎಂದು ಗೋಳಾಡುವರೋ ಅವರು - ಆ ಅಜೀರ್ಣ ರೋಗಿಷ್ಠರು - ಅಂತಹವರು ಯಾವಾಗಲೂ ಅಂಜಿಕೆಯಿಂದ ನಡುಗುತ್ತಲೇ ಇರುವರು. ಆದರೆ ಜಗನ್ಮಾತೆಯ ಕೃಪೆಯಿಂದ ನನ್ನ ಮನಸ್ಸು ಎಷ್ಟು ಬಲವಾಗಿದೆ ಎಂದರೆ ಎಂತಹ ಘೋರವಾದ ಅಜೀರ್ಣವಾಗಿದ್ದರೂ ಅದು ನನ್ನನ್ನು ಹೇಡಿಯನ್ನಾಗಿ ಮಾಡುವುದಿಲ್ಲ. ಹೇಡಿಗಳಿಗೆ ನಾನಾವ ಸಲಹೆಗಳನ್ನು ನೀಡಲಿ? - ನಾನು ಹೇಳಬೇಕಾದ್ದು ಏನೂ ಇಲ್ಲ. ಆದರೆ ಇದಿಷ್ಟನ್ನು ನಾನು ಇಚ್ಛಿಸುತ್ತೇನೆ, ಯಾರು ಮಹತ್ಕಾರಗಳನ್ನು ಸಾಧಿಸಲು ಪ್ರಯತ್ನ ಪಡುವರೋ, ಅವರು ಅದರಲ್ಲಿ ಜಯಶೀಲರಾಗದೇ ಇದ್ದರೂ, ಅದಕ್ಕಾಗಿ ಸ್ವಲ್ಪವೂ ಭಯದಿಂದ ತತ್ತರಿಸದೆ ಹಿಮ್ಮೆಟ್ಟುವುದಿಲ್ಲವೋ, ಭಯದಿಂದಾಗಲಿ, ಅಥವಾ ಹೆಮ್ಮೆಯಿಂದಾಗಲಿ ಆಜೊಲ್ಲಂಘನೆ ಮಾಡುವುದಿಲ್ಲವೋ, ಅಂತಹ ವೀರಪುರುಷರ ಪಾದಗಳ ಅಡಿಯಲ್ಲಿ ನಾನು ಆಸರೆ ಪಡೆಯುತ್ತೇನೆ. ಸಮಸ್ತ ಶಕ್ತಿಸಾಮರ್ಥಗಳ ಮೂಲವಾದ ಜಗನ್ಮಾತೆಯ ಶಿಶು ನಾನು. ನನಗೆ ಹಲ್ಲುಕಿರಿಯುವುದು, ಅತಿ ದೈನ್ಯತೆಯಿಂದ ಗೋಗರೆಯುವುದು, ನೀತಿಭ್ರಷ್ಠನಾಗಿ ಜಡನಾಗಿರುವುದು ಮತ್ತು ನರಕ ಇವೆಲ್ಲಾ ಒಂದೇ ಆಗಿದೆ. ಹೇ ಜಗನ್ಮಾತೆ, ಹೇ ನನ್ನ ಗುರುದೇವ, ನೀವು ಯಾವಾಗಲೂ ಹೇಳುತ್ತಿದ್ದಿರಿ, ಇವನು ಒಬ್ಬ ವೀರ'' - ಎಂದು. ನಾನು ಒಬ್ಬ ಹೇಡಿಯಂತೆ ಸಾಯುವಂತಾಗದೆ ಇರಲಿ ಎಂದು ಪ್ರಾರ್ಥಿಸುತ್ತೇನೆ. ಹೇ ಸೋದರ, ಇದೇ ನನ್ನ ಪ್ರಾರ್ಥನೆ: “ಉತ್ಪತ್ತೇsಸ್ತಿ ಮಮ ಕೋSಪಿ ಸಮಾನಧರ್ಮಾ”- “ಖಂಡಿತವಾಗಿಯೂ ನನ್ನಂತಹವರು ಇರುವರು, ಅಥವಾ ನನಗೆ ಸರಿಸಮನಾದವರು ಒಬ್ಬರು ಹುಟ್ಟುವರು. ಶ್ರೀರಾಮಕೃಷ್ಣರ ಸಾವಿರಾರು ಮಂದಿ ಭಕ್ತರಲ್ಲಿ ನನ್ನ ಹಾಗೇ ಇರುವ ಮತ್ತಾರಾದರೂ ಒಬ್ಬರು ಉದ್ಭವಿಸಿ ನನ್ನನ್ನು ಅರ್ಥಮಾಡಿಕೊಳ್ಳುವರು.</p>
<p>ಹೇ ವೀರನೇ, ಎದ್ದೇಳು, ಇನ್ನು ಕನಸು ಕಾಣಬೇಡ, ಮೃತ್ಯು ನಿನ್ನ ಮುಂದೆಯೆ ಜುಟ್ಟನ್ನು ಬಿಡದೆ ಹಿಡಿದಿದೆ... ಆದರೂ ಹೆದರಬೇಡ... ನಾನು ಎಂದೂ ಮಾಡದ ಕೆಲಸ - ಕದನದಿಂದ ಪಲಾಯನ. ಇಂದು ಅದು ಆಗುವುದೇನು? ಸೋಲಿನ ಹೆದರಿಕೆಯಿಂದ ನಾನು ಹೋರಾಟದಿಂದ ಹಿಂತಿರುಗಲೇನು?</p>

<!-- 349-5/0084-->
<p>ವೀರನಿಗೆ ಸೋಲೇ ಆಭರಣ, ಏನು, ಹೋರಾಡದೆ ಸೋಲನ್ನು ಒಪ್ಪಿಕೊಳ್ಳುವುದೆ ! ಹೇ ತಾಯಿ, ತಾಯಿ !... ಒಬ್ಬನಿಗೆ ಅನುಯಾಯಿಯ ಪಾತ್ರವನ್ನು ವಹಿಸುವಷ್ಟು ಯೋಗ್ಯತೆಯಿಲ್ಲದಿದ್ದರೂ ಕೂಡ ಮನಸ್ಸು ಮಾತ್ರ ನಾವು ಸಮಸ್ತವನ್ನೂ ಅರ್ಥಮಾಡಿಕೊಳ್ಳಬಲ್ಲೆವು'' ಎಂಬ ಕ್ಷುಲ್ಲಕ ಆತ್ಮ ಪ್ರತಿಷ್ಠೆ ಇರುತ್ತದೆ. ಈಗ ನಾನು ವಿಶ್ರಾಂತಿ ಪಡೆಯುತ್ತೇನೆ... ಎಲ್ಲವನ್ನೂ ನಿನ್ನ ಅಧಿಕಾರಕ್ಕೆ ಬಿಡುತ್ತೇನೆ. ಯಾರ ಹೃದಯದಲ್ಲಿ ಧೈಯ್ಯವಿದೆಯೋ, ಯಾರ ಕೈಗಳಲ್ಲಿ ಶಕ್ತಿ ಇದೆಯೋ, ಯಾರ ಕಣ್ಣುಗಳಲ್ಲಿ ಸ್ಫೂರ್ತಿಯ ಕಿಡಿ ಇದೆಯೋ ಅಂತಹ ಜಗನ್ಮಾತೆಯ ಯಥಾರ್ಥ ಮಕ್ಕಳನ್ನು ಮಾತೆ ನನ್ನೆಡೆಗೆ ಕಳುಹಿಸಿದರೆ - ಆಕೆ ಕೇವಲ ಅ೦ತಹ ಒಬ್ಬನನ್ನು ನೀಡಿದರೂ ನಾನು ಪುನಃ ಕೆಲಸ ಮಾಡುತ್ತೇನೆ, ಪುನಃ ಹಿಂತಿರುಗುತ್ತೇನೆ. ಇಲ್ಲದಿದ್ದಲ್ಲಿ ಜಗನ್ಮಾತೆಯ ಇಚ್ಛೆಯಂತೆ ಇದೇ ಕೊನೆ ಎಂದು ತಿಳಿಯುತ್ತೇನೆ. ನಾನೀಗ ಪ್ರಚಂಡವಾದ ಆತುರದಲ್ಲಿದ್ದೇನೆ. ಬಿರುಗಾಳಿಯ ವೇಗದಲ್ಲಿ ಕೆಲಸಮಾಡಲಿಚ್ಛಿಸುತ್ತೇನೆ. ನನಗೀಗ ನಿರ್ಭಯ ಹೃದಯವುಳ್ಳವರು ಬೇಕಾಗಿದೆ.</p>
<p>ನಾನು ಪಾಪ, ಶಾರದನನ್ನು ಕಟುವಾಗಿ ಟೀಕಿಸಿದೆ. ಏನು ಮಾಡಲಿ... ನಾನು ಬೈಯುವೆ; ಆದರೆ ನನಗೂ ಆಕ್ಷೇಪಣೆ ಮಾಡಲು ಬೇಕಾದಷ್ಟಿದೆ... ನಿತ್ರಾಣದಿಂದ ಉಸಿರು ಹಿಡಿದಂತಾಗುತ್ತಿದ್ದರೂ, ನಿಂತುಕೊಂಡೆ ಅವನಿಗೆ ಒಂದು ಲೇಖನವನ್ನು ಬರೆದು ಕಳುಹಿಸಿದೆ... ಇದೆಲ್ಲಾ ಒಳ್ಳೆಯದಕ್ಕೇ, ಇಲ್ಲದಿದ್ದಲ್ಲಿ ವೈರಾಗ್ಯ ಹೇಗೆ ಬರುವುದು? ... ಜಗನ್ಮಾತೆ ಕೊನೆಯಲ್ಲಿ ನನ್ನನ್ನು ವ್ಯಾಮೋಹಕ್ಕೆ ಬಲಿಕೊಡುವಳೇನು ? ನಾನು ನಿಮ್ಮೆಲ್ಲರ ಮನಸ್ಸನ್ನೂ ನೋಯಿಸಿದ್ದೇನೆ – ನಿಮಗಿಷ್ಟ ಬಂದಂತೆ ಮಾಡಿ.</p>
<p>ನಾನು ನಿಮ್ಮೆಲ್ಲರನ್ನೂ ಹತ್ತೂರ್ವಕ ಆಶೀರ್ವದಿಸುವೆ. ನಿಮ್ಮ ಹೃದಯದಲ್ಲಿ ಜಗನ್ಮಾತೆ ಶಕ್ತಿಯಂತೆ ಪ್ರತಿಷ್ಠಳಾಗಲಿ, “ಅಭಯಂ ಪ್ರತಿಷ್ಠಾಂ'ನಿರ್ಭಯತೆಯೇ ಆಸರೆ - ಜಗನ್ಮಾತೆ ನಿಮ್ಮೆಲ್ಲರನ್ನೂ ನಿರ್ಭಯರನ್ನಾಗಿ ಮಾಡಲಿ. ನಾನು ಇದನ್ನು ಜೀವನದಲ್ಲಿ ನೋಡಿದ್ದೇನೆ - ಯಾರು ತನ್ನ ವಿಷಯದಲ್ಲಿ ಅತಿ ಎಚ್ಚರಿಕೆಯಿಂದ ನಡೆಯುವನೋ ಅವನು ಪ್ರತಿ ಹೆಜ್ಜೆ ಹೆಜ್ಜೆಗೂ ಅಪಾಯದಲ್ಲಿ ಸಿಕ್ಕಿಬೀಳುವನು. ಯಾರು ಗೌರವ ಖ್ಯಾತಿ ಎಲ್ಲಿ ಹೋಗುವುದೊ ಎಂದು ಹೆದರುವರೋ ಅವರು ಕೇವಲ ಅವಮಾನವನ್ನೇ ಹೊಂದುವರು. ಯಾರು ಯಾವಾಗಲೂ ನಷ್ಟಕ್ಕೆ ಹೆದರುವರೊ ಅವರು ಯಾವಾಗಲೂ ನಷ್ಟವನ್ನೇ ಹೊಂದುವರು.</p>
<p>ನಿಮ್ಮೆಲ್ಲರಿಗೂ ಸಮಸ್ತ ಕಲ್ಯಾಣಗಳೂ ಉಂಟಾಗಲಿ.</p>
<p>ನಿನ್ನ ವಿಶ್ವಾಸಪೂರ್ವಕ</p>
<p>ವಿವೇಕಾನಂದ</p>

<!-- 349-5/0085-->
<p>೩೭೫. ಶ್ರೀ ಜಗಮೋಹನ್‌ಲಾಲ್ ಅವರಿಗೆ *</p>
<p>ಮುರಿ</p>
<p>೧೧ನೇ ಅಕ್ಟೋಬರ್, ೧೮೯೭ ಪ್ರಿಯ ಜಗಮೋಹನ್‌ಲಾಲ್,</p>
<p>ನೀವು ಬೊಂಬಾಯಿಗೆ ಹೊರಡುವುದಕ್ಕೆ ಮುಂಚೆ, ನಾನು ಜಯಪುರಕ್ಕೆ ಕಳುಹಿಸುವ ಮೂರು ಜನ ಸಂನ್ಯಾಸಿಗಳನ್ನು ನೋಡಿಕೊಳ್ಳುವುದಕ್ಕೆ ಮನೆಯಲ್ಲಿ ಯಾರಿಗಾದರೂ ಹೇಳಿರಿ. ಅವರಿಗೆ ಊಟ ಮತ್ತು ಒಳ್ಳೆಯ ವಸತಿಯನ್ನು ಕೊಡಿ. ನಾನು ಅಲ್ಲಿಗೆ ಬರುವವರೆಗೆ ಅವರು ಅಲ್ಲಿರುವರು. ಅವರು ತುಂಬಾ ಮುಗ್ಧ ಸ್ವಭಾವದವರು, ಅಷ್ಟು ವಿದ್ಯಾವಂತರಲ್ಲ. ಅವರು ನನ್ನ ಪರಿವಾರಕ್ಕೆ ಸೇರಿದವರು. ಅವರಲ್ಲಿ ಒಬ್ಬರು ನನ್ನ ಗುರುಭಾಯಿಗಳು. ಅವರು ಇಚ್ಛೆಪಟ್ಟರೆ ಖೇತ್ರಿಗೆ ಅವರನ್ನು ಕರೆದುಕೊಂಡು ಹೋಗಿ. ನಾನು ಅಲ್ಲಿಗೆ ಶೀಘ್ರದಲ್ಲಿಯೇ ಬರುತ್ತೇನೆ. ನಾನು ಈಗ ಶಾಂತವಾಗಿ ಪ್ರಯಾಣ ಮಾಡುತ್ತಿದ್ದೇನೆ. ಈ ವರ್ಷ ನಾನು ಹೆಚ್ಚು ಉಪನ್ಯಾಸವನ್ನು ಮಾಡುವುದಿಲ್ಲ. ಈ ನಟನೆ ಮತ್ತು ಗದ್ದಲದಲ್ಲಿ ನನಗೆ ಯಾವ ನಂಬಿಕೆಯೂ ಇಲ್ಲ. ಅದರಿಂದ ನಿಜವಾಗಿ ಯಾವ ಪ್ರಯೋಜನವೂ ಆಗುವುದಿಲ್ಲ. ಕಲ್ಕತ್ತೆಯಲ್ಲಿ ನಮ್ಮ ಸಂಸ್ಥೆಯನ್ನು ಸ್ಥಾಪಿಸಲು ಮೌನವಾಗಿ ಪ್ರಯತ್ನ ಮಾಡಬೇಕಾಗಿದೆ. ಅದಕ್ಕಾಗಿ ಚಂದಾ ಎತ್ತಲು ನಾನು ಹಲವು ಊರುಗಳಿಗೆ ನಿಶ್ಯಬ್ದವಾಗಿ ಹೋಗುತ್ತಿರುವೆ.</p>
<p>ಆಶೀರ್ವಾದಗಳ ಮೂಲಕ ನಿಮ್ಮ</p>
<p>ವಿವೇಕಾನಂದ</p>
<p>೩೭೬. ಸ್ವಾಮಿ ಬ್ರಹ್ಮಾನಂದರಿಗೆ * *</p>
<p>ಮುರಿ ೧೨ನೇ ಅಕ್ಟೋಬರ್, ೧೮೯೭</p>
<p>ಪ್ರಿಯ ರಾಖಾಲ್,</p>
<p>ನಾನು ನಿನ್ನೆಯ ಕಾಗದದಲ್ಲಿ ವಿಶದವಾಗಿ ಬರೆದಿರುವೆನು. ಕೆಲವು ವಿಷಯಗಳಲ್ಲಿ ನಿನಗೆ ಮಾರ್ಗದರ್ಶನ ಮಾಡುವುದು ಸೂಕ್ತವಾಗಿ ತೋರುವುದು. ೧. ಹಣವನ್ನು ಸಂಗ್ರಹಿಸಿ ಮಠಕ್ಕೆ ಕಳುಹಿಸುವವರಿಗೆಲ್ಲ ರಸೀತಿಯನ್ನು ಮಠದಿಂದ ಕೊಡಬೇಕು. ೨. ರಸೀತಿ ದ್ವಿಪ್ರತಿಯಲ್ಲಿ ಇರಬೇಕು. ಒಂದು ಕಳುಹಿಸುವವನಿಗೆ, ಮತ್ತೊಂದು ಫೈಲಿಗೆ. ೩. ದಾನಿಗಳ ಹೆಸರು ಮತ್ತು ವಿಳಾಸವನ್ನು ಬರೆಯಲು ದೊಡ್ಡದೊಂದು ಪುಸ್ತಕ ಇರಬೇಕು. ೪. ಮಠದ ಫಂಡಿಗೆ ಕೊಟ್ಟ ಹಣಕ್ಕೆ ಒಂದು ಕಾಸಿನ ಲೆಕ್ಕಾಚಾರವನ್ನೂ ಇಟ್ಟಿರಬೇಕು. ಶಾರದ ಮುಂತಾದ ಯಾರಿಗೆ ನಾವು ಹಣವನ್ನು ಕೊಡುತ್ತೇವೆಯೋ ಅದಕ್ಕೆ ಸರಿಯಾದ</p>
<p>*<span class="en"> C.W, Vol. V, P 139</span></p>
<p>**<span class="en"> CW. Vol. VIII, P 433</span></p>

<!-- 349-5/0086-->
<p>ಲೆಕ್ಕಾಚಾರವನ್ನು ಅವರು ಒಪ್ಪಿಸಬೇಕು. ಅವರು ಸರಿಯಾಗಿ ಲೆಕ್ಕಾಚಾರವನ್ನು ಇಡದೆ ಇರುವುದರಿಂದ ಜನ ನನ್ನನ್ನು ಮೋಸಗಾರನೆಂದು ಕರೆಯದೆ ಇರಲಿ. ಹಣಕಾಸಿನ ವರದಿಯನ್ನು ಅನಂತರ ಪ್ರಕಟಿಸಬೇಕು. ೫. ತಕ್ಷಣವೇ ಒಬ್ಬ ವಕೀಲರ ಸಹಾಯವನ್ನು ಪಡೆದುಕೊಂಡು ಒಂದು ಉಯಿಲು ತಯಾರು ಮಾಡಿ ಅದನ್ನು ರಿಜಿಸ್ಟರ್ ಮಾಡು. ನಾನು ನೀನು ಯಾರಾದರೂ ತೀರಿಕೊಂಡರೆ ಮಠದ ಆಸ್ತಿಯನ್ನೆಲ್ಲಾ ಹರಿ ಮತ್ತು ಶರತ್ ಪಡೆಯುವಂತೆ ಇರಲಿ.</p>
<p>ಹರಿಪ್ರಸನ್ನ ಮತ್ತು ಇತರರು ಅಂಬಾಲಕ್ಕೆ ಬಂದಿರುವರೋ ಇಲ್ಲವೋ, ಯಾವುದಕ್ಕೂ ನನಗೆ ಅಲ್ಲಿಂದ ಕಾಗದ ಬಂದಿಲ್ಲ. ಈ ಪತ್ರದ ಉಳಿದ ಅರ್ಧಭಾಗವನ್ನು ಮಾಸ್ಟರ್ ಮಹಾಶಯರಿಗೆ ಕೊಡು.</p>
<p>ನಿನ್ನ ವಿಶ್ವಾಸಪೂರ್ವಕ</p>
<p>ವಿವೇಕಾನಂದ</p>
<p>೩೭೭. ಸೋದರಿ ನಿವೇದಿತೆಗೆ*</p>
<p>ಜಮ್ಮು</p>
<p>೩ನೇ ನವೆಂಬರ್, ೧೮೯೭ ಪ್ರಿಯ ಮಿಸ್ ನೋಬೆಲ್,</p>
<p>- ... ಹೆಚ್ಚು ಭಾವುಕತೆಯನ್ನು ಹೊಂದಿದ್ದರೆ ಕೆಲಸಕ್ಕೆ ತಡೆಯುಂಟಾಗುವುದು. “ಉಕ್ಕಿನಂತೆ ಗಟ್ಟಿ, ಹೂವಿನಷ್ಟು ಮೃದು” ಇದೇ ನಮ್ಮ ಉದ್ದೇಶವಾಗಿರಬೇಕು.</p>
<p>ನಾನು ಶೀಘ್ರದಲ್ಲಿಯೇ ಸೃದ್ಧಿಯವರಿಗೆ ಬರೆಯುವೆ. ನಿನಗೆ ತೊಂದರೆ ಯುಂಟಾಗುವ ಹಾಗಿದ್ದರೆ ನಾನು ನಿನಗೆ ಬೆಂಬಲವಾಗಿರುತ್ತೇನೆ ಎಂದು ಆತ ಹೇಳುವುದು ಸತ್ಯಾಂಶ. ಭರತಖಂಡದಲ್ಲಿ ನನಗೆ ಒಂದು ಚೂರು ರೊಟ್ಟಿ ಸಿಗುವ ಹಾಗಿದ್ದರೂ - ನೀನು ಅದನ್ನು ಸಂಪೂರ್ಣವಾಗಿ ಹೊಂದುವೆ. ನೀನು ಈ ವಿಷಯದಲ್ಲಿ ಸಂಪೂರ್ಣ ಭರವಸೆ ಹೊಂದಿರು. ನಾನು ನಾಳೆ ಲಾಹೋರಿಗೆ ಹೊರಡುತ್ತಿರುವೆ, ಅಲ್ಲಿಂದ ಸೃದ್ಧಿಗೆ ಬರೆಯುವೆ. ನಾನು ಕಾಶ್ಮೀರದಲ್ಲಿ ಮಹಾರಾಜರಿಂದ ಸ್ವಲ್ಪ ಭೂಮಿಯನ್ನು ಪಡೆಯಲು ಹದಿನೈದು ದಿನಗಳಿಂದಲೂ ಪ್ರಯತ್ನಿಸುತ್ತಿದ್ದೆ. ನಾನು ಇಲ್ಲಿಯೇ ಇದ್ದರೆ ಮುಂದಿನ ಬೇಸಿಗೆಯಲ್ಲಿ ಕಾಶ್ಮೀರಕ್ಕೆ ಹೋಗಿ ಅಲ್ಲಿ ಏನಾದರೂ ಕೆಲಸವನ್ನು - ಆರಂಭಿಸಬೇಕೆಂದಿದ್ದೇನೆ.</p>
<p>ನಿರಂತರ ವಿಶ್ವಾಸಗಳೊಡನೆ ನಿನ್ನ</p>
<p>ವಿವೇಕಾನಂದ</p>
<p>*<span class="en"> C.W, Vol. VIII, P. 434</span></p>

<!-- 349-5/0087-->
<p>೩೭೮. ಸ್ವಾಮಿ ಬ್ರಹ್ಮಾನಂದರಿಗೆ *</p>
<p>ಲಾಹೋರ್</p>
<p>೧೧ನೇ ನವೆಂಬರ್, ೧೮೯೭ ಪ್ರಿಯ ರಾಖಾಲ್,</p>
<p>ಲಾಹೋರಿನ ಉಪನ್ಯಾಸ ಹೇಗೋ ಪೂರೈಸಿತು. ನಾನು ಒಂದೆರಡು ದಿನಗಳಲ್ಲಿ ಡೆಹರಾಡೂನ್‌ಗೆ ಹೋಗುತ್ತೇನೆ. ನೀವು ಯಾರೂ ಒಪ್ಪದೆ ಇರುವುದರಿಂದ ಮತ್ತು ಇತರ ಅಡಚಣೆಗಳು ಇರುವುದರಿಂದ ಸಿಂದ್‌ಗೆ ಹೋಗುವುದನ್ನು ನಾನು ಸದ್ಯಕ್ಕೆ ನಿಲ್ಲಿಸಿರುವೆನು. ಇಂಗ್ಲೆಂಡಿನಿಂದ ಬಂದ ನನ್ನ ಎರಡು ಪತ್ರಗಳನ್ನು ಯಾರೋ ದಾರಿಯಲ್ಲಿ ಒಡೆದು ನೋಡಿರುವರು. ಸದ್ಯಕ್ಕೆ ನನಗೆ ಯಾವ ಕಾಗದಗಳನ್ನೂ ಕಳುಹಿಸಬೇಕಾಗಿಲ್ಲ. ನಾನು ಖೇತ್ರಿಯಿಂದ ನಿನಗೆ ಬರೆದ ಮೇಲೆ ಕಳುಹಿಸು, ನೀನು ಒರಿಸ್ಸಾಕ್ಕೆ ಹೋದರೆ ನಿನ್ನ ಬದಲು ಯಾರಾದರೂ ನಿನ್ನ ಕೆಲಸವನ್ನು ಮಾಡುವುದಕ್ಕೆ ವ್ಯವಸ್ಥೆ ಮಾಡಿ ಹೋಗು. ಹರಿಯನ್ನು ಅದಕ್ಕೆ ಗೊತ್ತುಮಾಡಬಹುದು. ಅದರಲ್ಲಿಯೂ ನಾನು ಈಗ ಪ್ರತಿದಿನವೂ ಅಮೆರಿಕಾದಿಂದ ಪತ್ರಗಳನ್ನು ನಿರೀಕ್ಷಿಸುತ್ತಿರುವೆನು.</p>
<p>ಹರಿ ಮತ್ತು ಶರತ್‌ರ ಹೆಸರಿನಲ್ಲಿ ವಿಲ್ ಮಾಡು ಎಂದು ನಾನು ನಿನಗೆ ಕಾಗದ ಬರೆದಂತೆ ಈಗ ಬಹುಶಃ ನೀನು ಮಾಡಿರುವೆಯೆಂದು ನಾನು ಊಹಿಸುತ್ತೇನೆ. - ಇಲ್ಲಿ ಒಂದು ಸೊಸೈಟಿಯನ್ನು ಸ್ಥಾಪಿಸಿದ ಮೇಲೆ ಸದಾನಂದ ಮತ್ತು ಸುಧೀರ್ ಇವರನ್ನು ಬಹುಶಃ ಇಲ್ಲಿ ಬಿಡುತ್ತೇನೆ. ಇನ್ನು ಮೇಲೆ ಉಪನ್ಯಾಸಗಳಿಲ್ಲ. ನಾನೀಗ ಅವಸರದಲ್ಲಿ ರಾಜಪುಟಾಣಕ್ಕೆ ಹೋಗುತ್ತಿರುವೆನು. ಎಲ್ಲಕ್ಕಿಂತ ಮೊದಲು ಮಠದ ಸ್ಥಾಪನೆಯ ಕಾರ್ಯ ಆಗಬೇಕು. ಸರಿಯಾದ ಅಂಗಸಾಧನೆ ಇಲ್ಲದೆ ಇದ್ದರೆ ದೇಹದಾರ್ಢ ಇರುವುದಿಲ್ಲ. ಯಾವಾಗಲೂ ಮಾತನಾಡುತ್ತಿರುವುದರಿಂದ ಖಾಯಿಲೆ ಬರುವುದು. ಇದನ್ನು ನಿಜವೆಂದು ನಂಬು, ಎಲ್ಲರಿಗೂ ನನ್ನ ಪ್ರೀತಿಗಳು.</p>
<p>ನಿನ್ನ ವಿಶ್ವಾಸಪೂರ್ವಕ</p>
<p>ವಿವೇಕಾನಂದ ೩೭೯. ಸ್ವಾಮಿ ಬ್ರಹ್ಮಾನಂದರಿಗೆ * *</p>
<p>ಲಾಹೋರ್</p>
<p>೧೫ನೇ ನವೆಂಬರ್, ೧೮೯೭ ಪ್ರಿಯ ರಾಖಾಲ್,</p>
<p>ನೀನು ಮತ್ತು ಹರಿ ಈಗ ಚೆನ್ನಾಗಿರುವಿರಿ ಎಂದು ಭಾವಿಸುತ್ತೇನೆ. ಲಾಹೋರಿನಲ್ಲಿ ಕೆಲಸ ಬಹಳ ಯಶಸ್ವಿಯಾಗಿ ನಡೆಯಿತು. ನಾನೀಗ ಡೆಹರಾಡೂನ್‌ಗೆ ಹೊಗುವೆನು. ಸಿಂಧೂ ಪ್ರಯಾಣವನ್ನು ಮುಂದೂಡಿದೆ. ದೀನು, ಲಟು,</p>
<p>೩೭೯</p>
<p>*<span class="en"> C.W, Vol. VIII, P. 435</span></p>
<p>**<span class="en"> C.W, Vol. VIII, P. 436</span></p>

<!-- 349-5/0088-->
<p>ಕೃಷ್ಟ ಲಾಲ್ ಇವರು ಜಯಪುರವನ್ನು ತಲುಪಿದರೆ ಇಲ್ಲವೆ ಎಂಬ ಸಮಾಚಾರ ನನಗೆ ಇನ್ನೂ ತಿಳಿಯದು. ಇಲ್ಲಿಂದ ನಾಗೇಂದ್ರನಾಥ ಗುಪ್ತನು ಚಂದಾ ಮತ್ತು ದಾನಗಳನ್ನು ಸ್ವೀಕರಿಸಿ ಮಠದ ಖರ್ಚಿಗೆ ಕಳುಹಿಸುತ್ತಾನೆ. ಅವನಿಗೆ ರಸೀತಿಗಳನ್ನು ಸರಿಯಾಗಿ ಕಳುಹಿಸು. ಮುರಿ, ರಾವಲ್ಪಿಂಡಿ, ಸಿಯಾಲ್‌ಕೋಟೆ ಇವುಗಳಿಂದ ಏನಾದರೂ ಬಂತೆ ತಿಳಿಸು. -<span class="en"> C/o, </span>ಪೋಸ್ಟ್ ಮಾಸ್ಟರ್, ಡೆಹರಾಡೂನ್ ಎಂದು ನನ್ನ ಹೆಸರಿಗೆ ಜವಾಬು ಬರೆ. ಡೆಹರಾಡೂನಿನಿಂದ ನನ್ನ ಪತ್ರ ತಲುಪಿದ ಮೇಲೆ ನೀನು ಮಿಕ್ಕ ಕಾಗದಗಳನ್ನು ಕಳುಹಿಸಬಹುದು. ನನ್ನ ಆರೋಗ್ಯ ಚೆನ್ನಾಗಿದೆ. ರಾತ್ರಿ ಹೊತ್ತು ಒಂದೆರಡು ಬಾರಿ ನಾನು ಏಳಬೇಕಾಗುವುದಷ್ಟೆ. ಚೆನ್ನಾಗಿ ನಿದ್ರೆಯೂ ಬರುತ್ತಿದೆ. ಸಾಕಾಗುವ ತನಕ ಉಪನ್ಯಾಸ ಮಾಡಿದರೂ ನಿದ್ರೆಗೆ ಏನೂ ಭಂಗ ಬರುವುದಿಲ್ಲ. ಪ್ರತಿದಿನವೂ ಅಂಗ ಸಾಧನೆಯನ್ನು ಮಾಡುತ್ತಿದ್ದೇನೆ. ಇನ್ನು ಯಾವ ತೊಂದರೆಯೂ ಇಲ್ಲ. ಈಗ ದ್ವಿಗುಣಿತ ಉತ್ಸಾಹದಿಂದ ಕೆಲಸಮಾಡು, ರಹಸ್ಯವಾಗಿ ಆ ದೊಡ್ಡ ಜಾಗದ ಮೇಲೆ ಒಂದು ಕಣ್ಣನ್ನು ಇಟ್ಟಿರು. ಅಲ್ಲಿಯೇ ದೊಡ್ಡ ಉತ್ಸವ ಆಗಲೆಂದು ನಾವು ಪ್ರಯತ್ನವನ್ನು ಮಾಡುತ್ತಿದ್ದೇವೆ. ಎಲ್ಲರಿಗೂ ನನ್ನ ವಿಶ್ವಾಸಗಳು.</p>
<p>ನಿನ್ನ ವಿಶ್ವಾಸಪೂರ್ವಕ</p>
<p>ವಿವೇಕಾನಂದ ವಿ.ಸೂ. - 'ದಿ ಟ್ರಿಬ್ಯೂನ್' ಪತ್ರಿಕೆಯಲ್ಲಿ ಮಾಸ್ಟರ್ ಮಹಾಶಯರು ನಮ್ಮ ವಿಚಾರವಾಗಿ ಮಧ್ಯೆ ಮಧ್ಯೆ ಬರೆದರೆ ಒಳ್ಳೆಯದು. ಲಾಹೋರಿನ ಜನ ಉತ್ಸಾಹವನ್ನು ಕಳೆದುಕೊಳ್ಳದೆ ಇರಲಿ. ಈಗೇನೊ ಅದು ಚೆನ್ನಾಗಿ ಜಾಗ್ರತವಾಗಿದೆ. ಹಣವನ್ನು ಮಿತವಾಗಿ ಖರ್ಚುಮಾಡು, ತೀರ್ಥಯಾತ್ರೆಗೆ ನಿನ್ನ ಸ್ವಂತ ಹಣವನ್ನೇ ಖರ್ಚುಮಾಡಬೇಕು. ಪ್ರಚಾರ ಮತ್ತು ಬೋಧನೆಯ ಖರ್ಚನ್ನು ಮಾತ್ರ ಮಠದ ಲೆಕ್ಕಕ್ಕೆ ಹಾಕಲಾಗುವುದು.</p>
<p>೩೮೦. ಶ್ರೀಮತಿ ಇಂದುಮತಿ ಮಿತ್ರ ಅವರಿಗೆ*</p>
<p>ಲಾಹೋರ್</p>
<p>೧೫ನೇ ನವೆಂಬರ್, ೧೮೯೭ ಪ್ರಿಯ ತಾಯೆ,</p>
<p>* ಈ ಬಾರಿ ಕರಾಚಿಗೆ ಬಂದು ನಿಮ್ಮನ್ನು ನೋಡಬೇಕೆಂದು ಎಷ್ಟು ಇಚ್ಚಿಸಿದರೂ ನನಗೆ ಬರಲು ಸಾಧ್ಯವಾಗುವುದಿಲ್ಲವೆಂದು ತಿಳಿಸಲು ಬಹಳ ವಿಷಾದಿಸುತ್ತೇನೆ.</p>
<p><span class="en">*C.W, Vol. VI, P. 413</span></p>

<!-- 349-5/0089-->
<p>ಮೊದಲನೆಯದಾಗಿ ಇಂಗ್ಲೆಂಡಿನಿಂದ ಬಂದಿರುವ ಸೇವಿಯರ್ ದಂಪತಿಗಳು ಕಳೆದ ಒಂಬತ್ತು ತಿಂಗಳಿಂದ ನನ್ನೊಡನೆ ಪ್ರವಾಸಮಾಡುತ್ತಿದ್ದಾರೆ. ಅವರು ಡೆಹ್ರಾಡೂನ್ ಬಳಿ ಸ್ವಲ್ಪ ಭೂಮಿಯನ್ನು ಕೊಂಡು ಒಂದು ಅನಾಥಾಲಯವನ್ನು ಆರಂಭಿಸಲು ಬಹಳ ಉತ್ಸುಕರಾಗಿದ್ದಾರೆ. ನಾನು ಅಲ್ಲಿಗೆ ಹೋಗಿ ಅಲ್ಲಿಯ ಕೆಲಸವನ್ನು ಆರಂಭಿಸಬೇಕೆಂದು ಅವರು ವಿಶೇಷವಾಗಿ ಕೇಳಿಕೊಂಡಿದ್ದಾರೆ. ಆದ್ದರಿಂದ ಡೆಹ್ರಾಡೂನಿಗೆ ಹೋಗಲೇ ಬೇಕಾಗಿದೆ.</p>
<p>ಎರಡನೆಯದಾಗಿ ನನ್ನ ಮೂತ್ರಜನಕಾಂಗದಿಂದ ಉಂಟಾಗುತ್ತಿರುವ ತೊಂದರೆಯಿಂದ ನಾನು ದೀರ್ಘಕಾಲ ಬದುಕುವ ಭರವಸೆಯಿಲ್ಲ. ಈಗಲೂ ಕೂಡ ಕಲ್ಕತ್ತೆಯಲ್ಲಿ ಒಂದು ಮಠವನ್ನು ಸ್ಥಾಪಿಸಬೇಕೆಂಬುದು ನನ್ನ ಆಸೆಗಳಲ್ಲಿ ಒಂದು. ಅದಕ್ಕಾಗಿ ಇಲ್ಲಿಯವರೆಗೂ ನಾನು ಏನನ್ನೂ ಮಾಡಲಾಗಿಲ್ಲ. ಅದೂ ಅಲ್ಲದೆ ನಮ್ಮ ದೇಶದ ಜನರು ನಮ್ಮ ಮಠಕ್ಕೆ ಇದುವರೆಗೂ ನೀಡುತ್ತಿದ್ದ ಸ್ಪಲ್ಪ ಸಹಾಯವನ್ನೂ ಇತ್ತೀಚೆಗೆ ನಿಲ್ಲಿಸಿಬಿಟ್ಟಿದ್ದಾರೆ. ನಾನು ಇಂಗ್ಲೆಂಡಿನಿಂದ ಅಪಾರ ಧನರಾಶಿಯನ್ನು ತಂದಿರುವೆನೆಂದು ಅವರ ಕಲ್ಪನೆಯಾಗಿದೆ ! ಇವೆಲ್ಲಕ್ಕಿಂತ ಹೆಚ್ಚಾಗಿ ಈ ವರ್ಷ ಶ್ರೀರಾಮಕೃಷ್ಣರ ಜಯಂತ್ಯುತ್ಸವವನ್ನು ನಡೆಸುವುದು ಅಸಾಧ್ಯವಾಗಿದೆ. ಏಕೆಂದರೆ ನಾನು ಸಮುದ್ರಯಾನ ಮಾಡಿದ್ದೇನೆಂದು ರಾಣಿ ರಾಗಮಣಿಯ ತೋಟದ ಮಾಲೀಕರು ನನ್ನನ್ನು ಒಳಕ್ಕೆ ಪ್ರವೇಶಿಸಲು ಬಿಡಲಿಲ್ಲ ! ಆದ್ದರಿಂದ ರಾಜಪುಟಾಣದಲ್ಲಿರುವ ನನ್ನ ಕೆಲವು ಸ್ನೇಹಿತರನ್ನು ಭೇಟಿಮಾಡಿ ಕಲ್ಕತ್ತೆಯಲ್ಲಿ ಒಂದು ಕೇಂದ್ರವನ್ನು ತೆರೆಯಲು ಶಕ್ತಿಮೂಾರಿ ಪ್ರಯತ್ನಿಸುವುದು ನನ್ನ ಪ್ರಥಮ ಕರ್ತವ್ಯವಾಗಿದೆ. ಈ ಕಾರಣಗಳಿಂದ ನನ್ನ ಸಿಂಧೂದೇಶದ ಪ್ರವಾಸವನ್ನು ತಾತ್ಕಾಲಿಕವಾಗಿ ಮುಂದಕ್ಕೆ ಹಾಕಿರುವುದಕ್ಕಾಗಿ ನನಗೆ ವ್ಯಸನ ವಾಗುತ್ತಿದೆ. ನಾನು ರಾಜಪುಟಾಣ ಮತ್ತು ಕಾಥೇವಾರದ ಮೂಲಕ ಅಲ್ಲಿಗೆ ಹೋಗಲು ನನ್ನ ಶಕ್ತಿಮಿಾರಿ ಪ್ರಯತ್ನಿಸುತ್ತೇನೆ. ದಯವಿಟ್ಟು ದುಃಖಿಸಬೇಡಿ. ಒಂದು ದಿನವಾದರೂ ನಾನು ನಿಮ್ಮನ್ನೆಲ್ಲಾ ಮರೆಯಲಾರೆ. ಆದರೆ ಕರ್ತವ್ಯವನ್ನು ಮೊದಲು ಮಾಡಬೇಕು. ಕಲ್ಕತ್ತೆಯಲ್ಲಿ ಒಂದು ಮಠ ಸ್ಥಾಪಿತವಾದರೆ ಆಗ ನನ್ನ ಕಳವಳ ಪರಿಹಾರ ವಾಗುತ್ತದೆ. ಆಗಮಾತ್ರ ನಾನು ಯಾವ ಕೆಲಸಕ್ಕಾಗಿ ಎಲ್ಲಾ ಬಗೆಯ ಕಷ್ಟಕಾರ್ಪಣ್ಯಗಳನ್ನು ಅನುಭವಿಸಿ ನನ್ನ ಜೀವನಾದ್ಯಂತವೂ ಹೋರಾಡಿದೆನೊ ಆ ಕೆಲಸವು ಈ ದೇಹತ್ಯಾಗ ಮಾಡಿದ ಮೇಲೆ ನಾಶವಾಗುವುದಿಲ್ಲ ಎಂದು ನಾನು ಭರವಸೆ ಇಡಬಹುದು. ನಾನು ಈ ದಿನವೇ ಡೆಹ್ರಾಡೂನಿಗೆ ಹೊರಡುತ್ತಿದ್ದೇನೆ. ಅಲ್ಲಿ ಒಂದು ವಾರದವರೆಗೆ ಇದ್ದು ಅನಂತರ ರಾಜಪುಟಾಣ, ಅಲ್ಲಿಂದ ಕಾಥೇವಾರ ಮುಂತಾದ ಕಡೆಗಳಿಗೆ ಹೋಗುತ್ತೇನೆ.</p>
<p>ಆಶೀರ್ವಾದಗಳೊಡನೆ ನಿಮ್ಮ ವಿಶ್ವಾಸಪೂರ್ವಕ</p>
<p>ವಿವೇಕಾನಂದ</p>

<!-- 349-5/0090-->
<p>೩೮೧. ಮಾಸ್ಟರ್ ಮಹಾಶಯರಿಗೆ*</p>
<p>ಡೆಹ್ರಾಡೂನ್</p>
<p>೨೪ನೇ ನವೆಂಬರ್, ೧೮೯೭ ನನ್ನ ಪ್ರಿಯ ಮ,</p>
<p>ನಿಮ್ಮ ಎರಡನೆಯ ಪುಸ್ತಿಕೆಗಾಗಿ ವಚನವೇದ ಅನೇಕ ವಂದನೆಗಳು. ಅದು ನಿಜವಾಗಿಯೂ ಅದ್ಭುತವಾಗಿದೆ. ಈ ಪ್ರಯತ್ನವು ಅತ್ಯಂತ ನವೀನವಾದುದು. ಹಿಂದೆ ಎಂದೂ ಒಬ್ಬ ಮಹಾನ್ ಗುರುವಿನ ಚರಿತ್ರೆಯು ಇಷ್ಟರಮಟ್ಟಿಗೆ, ಲೇಖಕನ ಮನಸ್ಸಿನಿಂದ ವಿಕೃತಗೊಳ್ಳದೆ, ಸಾರ್ವಜನಿಕರಿಗೆ ಲಭ್ಯವಾಗಿರಲಿಲ್ಲ. ಭಾಷೆ ಕೂಡ ಸ್ವಚ್ಛವಾಗಿ ಮನಸ್ಸಿಗೆ ನಾಟುವಂತಿದೆ. ಜೊತೆಗೆ ಸರಳವಾಗಿಯೂ ಇದ್ದು, ಇದಕ್ಕೆ ಯಾವ ಪ್ರಶಂಸೆಯೂ ಸಾಲದು ಎಂಬಂತಿದೆ.</p>
<p>ನನಗೆ ಅದರಿಂದ ಉಂಟಾದ ಆನಂದ ಅವರ್ಣನೀಯವಾದುದು. ನಾನು ಅದನ್ನು ಓದುವಾಗ ನಿಜವಾಗಿಯೂ ಮೈಮರೆಯುವಂತಾಗುವುದು ಆಶ್ಚಯ್ಯವಲ್ಲವೆ? ನಮ್ಮ ಗುರುದೇವರಾದ ಭಗವಾನರು ಎಷ್ಟು ಸ್ವಂತಿಕೆಯುಳ್ಳವರಾಗಿದ್ದರು! ನಮ್ಮಲ್ಲಿ ಪ್ರತಿಯೊಬ್ಬರೂ ಸ್ವತಂತ್ರ ಕಲ್ಪನಾಶಕ್ತಿ ಹೊಂದಿರಲೇಬೇಕು. ಏಕೆ? ನಮ್ಮಲ್ಲಿ ಮತ್ತಾರೂ ಅವರ ಜೀವನ ಬರೆಯಲು ಪ್ರಯತ್ನಿಸದೆ ಇದ್ದುದಕ್ಕೆ ಕಾರಣ ಈಗ ನನಗೆ ಅರ್ಥವಾಗುತ್ತಿದೆ. ಈ ಮಹತ್ಕಾರ ನಿಮಗೆ ಮಾಸಲಾಗಿತ್ತು. ಅವರು ನಿಜವಾಗಿ ನಿಮ್ಮೊಡನೆಯೇ ಇದ್ದಾರೆ.</p>
<p>ಪ್ರೀತಿ ನಮಸ್ಕಾರಗಳೊಡನೆ</p>
<p>ವಿವೇಕಾನಂದ ವಿ.ಸೂ. - ಸಾಕ್ರಟೀಸನ ಸಂಭಾಷಣೆಯ ತುಂಬ ಇರುವುದು ಪ್ಲೇಟೋವೇ. ಆದರೆ ನೀವು ಸಂಪೂರ್ಣವಾಗಿ ಮರೆಯಲ್ಲಿರುವಿರಿ. ಅದೂ ಅಲ್ಲದೆ ನಿಮ್ಮ ಬರವಣಿಗೆಯಲ್ಲಿ ಬಂದಿರುವ ನಾಟಕೀಯತೆ ಅತ್ಯಂತ ಸುಂದರವಾಗಿದೆ. ಇಲ್ಲಿ ಮತ್ತು ಪಶ್ಚಿಮ ದೇಶಗಳಲ್ಲಿ ಎಲ್ಲರೂ ಅದನ್ನು ಇಷ್ಟಪಡುವರು.</p>
<p>೩೮೨. ಸ್ವಾಮಿ ಪ್ರೇಮಾನಂದರಿಗೆ *</p>
<p>ಡೆಹ್ರಾಡೂನ್</p>
<p>೨೪ನೇ ನವೆಂಬರ್, ೧೮೯೭ ಪ್ರಿಯ ಬಾಬುರಾಮ್, - ಹರಿಪ್ರಸನ್ನನಿಂದ ನಿನ್ನ ಸಮಾಚಾರವೆಲ್ಲಾ ತಿಳಿಯಿತು. ರಾಖಾಲ್ ಮತ್ತು ಹರಿ ಈಗ ಚೆನ್ನಾಗಿರುವರೆಂದು ತಿಳಿದು ವಿಶೇಷವಾಗಿ ಸಂತೋಷವೇ ಆಯಿತು.</p>
<p>*<span class="en"> C.W, Vol. V, P140</span></p>
<p>**<span class="en"> C.W, Vol. VIII, P. 437</span></p>

<!-- 349-5/0091-->
<p>ತೆಹರಿಯ ಬಾಬು ರಘುನಾಥ ಭಟ್ಟಾಚಾರ್ಯ ಕತ್ತಿನಲ್ಲಿ ಒಂದು ಬಗೆಯ ನೋವಿನಿಂದ ನರಳುತಿರುವನು. ನಾನು ಕೂಡ ಕತಿ ನ ಹಿಂದೆ ಒಂದು ಬಗೆಯ ನೋವಿನಿಂದ ನರಳುತ್ತಿರುವೆನು. ನಿನಗೇನಾದರೂ ಹಳೆಯ ತುಪ್ಪ ಸಿಕ್ಕಿದರೆ ಡೆಹ್ರಾಡೂನಿನಲ್ಲಿ ಅವನಿಗೆ ಸ್ವಲ್ಪ ಮತ್ತು ಖೇತ್ರಿ ವಿಳಾಸಕ್ಕೆ ನನಗೆ ಸ್ವಲ್ಪ ಕಳುಹಿಸು. ಹಬು ಅಥವಾ ಶರತ್ (ಲಾಯರ್) ಇವರಲ್ಲಿ ನೀನು ಇದನ್ನು ಪಡೆಯುವುದರಲ್ಲಿ ಸಂದೇಹವೇ ಇಲ್ಲ. ಬಾಬು ರಘುನಾಥ ಭಟ್ಟಾಚಾರ್ಯ, ಡೆಹ್ರಾಡೂನ್,<span class="en"> N.W.P. </span>ಎಂದು ಬರೆ. ಅವನಿಗೆ ಅದು ತಲುಪುವುದು. ನಾನು ನಾಡಿದ್ದು ಷಹರಾನ್‌ಪುರಕ್ಕೆ ಹೋಗುತ್ತೇನೆ. ಅನಂತರ ರಾಜಪುಟಾನಕ್ಕೆ.</p>
<p>ನಿನ್ನ ವಿಶ್ವಾಸಪೂರ್ವಕ</p>
<p>- ವಿವೇಕಾನಂದ ವಿ. ಸೂ. - ಎಲ್ಲರಿಗೂ ನನ್ನ ಪ್ರೀತಿಗಳು.</p>
<p>ವಿ.</p>
<p>೩೮೩. ಶ್ರೀಮತಿ ಇಂದುಮತಿ ಮಿತ್ರ ಅವರಿಗೆ *</p>
<p>ಡೆಹ್ರಾಡೂನ್</p>
<p>೨೪ನೇ ನವೆಂಬರ್, ೧೮೯೭ ಪ್ರಿಯ ಮಾತೆ,</p>
<p>ನಿಮ್ಮ ಮತ್ತು ಹರಿಪದ ಮಿತ್ರರ ಪತ್ರಗಳು ಕೈಸೇರಿದವು. ನಿಮಗೆ ತುಂಬ ವ್ಯಥೆಯಾಗಿರುವುದು ಸ್ವಾಭಾವಿಕವೆ. ಆದರೆ ಇದಕ್ಕೆ ನಾನೇನೂ ಮಾಡಲಾಗುವುದಿಲ್ಲ. ನಾನು ಇಲ್ಲಿಗೆ ಬಂದೂ ಸಮರ್ಪಕವಾಗಲಿಲ್ಲ, ಸಿಂದ್‌ಗೆ ಹೋಗುವುದಕ್ಕೂ ಆಗಲಿಲ್ಲ. ಇದು ದೇವರ ಇಚ್ಛೆ, ನಾನು ಈಗ ರಾಜಪುಟಾನ, ಕಾಥೇವಾರ, ಸಿಂದ್ ಮೂಲಕ ಕಲ್ಕತ್ತೆಗೆ ಹೋಗಬೇಕೆಂದಿದ್ದೇನೆ. ಆದರೆ ಮಧ್ಯದಲ್ಲಿ ಏನಾದರೂ ತೊಂದರೆ ಉಂಟಾಗ ಬಹುದು. ಎಲ್ಲ ಸರಿಹೋದರೆ ನಾನು ಖಂಡಿತ ಸಿಂಧೆಗೆ ಬರುತ್ತೇನೆ. ರಜ ಪಡೆಯುವುದು ಇತ್ಯಾದಿಗಳಿಂದಾಗಿ ಹೈದರಾಬಾದಿಗೆ ಬರಲು ನಿಮಗೆ ಸಾಕಷ್ಟು ತೊಂದರೆಯಾಗಿರಬಹುದು. ಯಾವುದೇ ಅಲ್ಪ ಕಷ್ಟವಾದರೂ ಅದು ಉತ್ತಮ ಪರಿಣಾಮವನ್ನು ನೀಡುವುದರಲ್ಲಿ ಸಂದೇಹವಿಲ್ಲ. ಮುಂದಿನ ಶುಕ್ರವಾರ ನಾನು ಈ ಸ್ಥಳವನ್ನು ಬಿಟ್ಟು ಸಹರಾನ್ನುರದ ಮೂಲಕ ನೇರವಾಗಿ ರಾಜಪುಟಾನಕ್ಕೆ ಹೋಗುತ್ತೇನೆ. ನಾನು ಚೆನ್ನಾಗಿದ್ದೇನೆ. ನೀವೂ ಆರೋಗ್ಯ ಮತ್ತು ಮನಶ್ಯಾಂತಿಯಿಂದ ಇರುವಿರೆಂದು ನಂಬಿದ್ದೇನೆ. ನಿಮಗೂ ಮತ್ತು ಹರಿಪದ ಇಬ್ಬರಿಗೂ ನನ್ನ ಪ್ರೀತಿ ಮತ್ತು ಆಶೀರ್ವಾದಗಳು.</p>
<p>ನಿಮ್ಮ ವಿಶ್ವಾಸಪೂರ್ವಕ</p>
<p>ವಿವೇಕಾನಂದ</p>
<p>*<span class="en"> C.W, Vol. VI, P414</span></p>

<!-- 349-5/0092-->
<p>೩೮೪. ಸ್ವಾಮಿ ಬ್ರಹ್ಮಾನಂದರಿಗೆ *</p>
<p>ದಹಲಿ ೩೦ನೇ ನವೆಂಬರ್, ೧೮೯೭</p>
<p>ಪ್ರಿಯ ರಾಖಾಲ್,</p>
<p>ಮಿಸ್ ಮುಲ್ಲರ್ ಮಾತುಕೊಟ್ಟ ಹಣದ ಸ್ವಲ್ಪಭಾಗ ಕಲ್ಕತ್ತೆಗೆ ಬಂದಿದೆ. ಇನ್ನು ಕೆಲವು ಕಾಲದ ಮೇಲೆ ಉಳಿದ ಹಣ ಬರುವುದು. ನಮ್ಮ ಹತ್ತಿರವೂ ಸ್ವಲ್ಪ ಹಣವಿದೆ. ಮಿಸ್ ಮುಲ್ಲರ್ ಹಣವನ್ನು ಗ್ರಿಂಡ್ಲೆ ಅಂಡ್ ಕಂಪನಿ ಅವರ ಹತ್ತಿರ ನನ್ನ ಮತ್ತು ನಿನ್ನ ಹೆಸರಲ್ಲಿಡುವಳು. ನಿನಗೆ ವಕಾಲತ್ ನಾಮೆ ಕೊಟ್ಟಿರುವುದರಿಂದ ನೀನೇ ಹಣವನ್ನೆಲ್ಲಾ ತೆಗೆದುಕೊಳ್ಳಬಹುದು. ಹಣವನ್ನು ಡಿಪಾಸಿಟ್ ಮಾಡಿದ ಮೇಲೆ, ನೀನು ಹರಿಯೊಂದಿಗೆ ಪಾಟ್ಟಾಕ್ಕೆ ಹೋಗಿ ಆ ಮನುಷ್ಯನನ್ನು ನೋಡಿ ಹೇಗಾದರೂ ಮಾಡಿ ಅವನನ್ನು ಒಪ್ಪಿಸು. ಜಮೀನಿನ ಧಾರಣೆ ದುಬಾರಿ ಅಲ್ಲದಿದ್ದರೆ ತೆಗೆದುಕೊಂಡು ಬಿಡು. ಅದು ಸಿಕ್ಕದೇ ಇದ್ದರೆ ಮತ್ತೆ ಯಾವುದನ್ನಾದರೂ ತೆಗೆದುಕೊ. ನಾನು ಈ ಪ್ರಾಂತ್ಯಗಳಲ್ಲಿ ಕೂಡ ಸ್ವಲ್ಪ ಹಣಕ್ಕೆ ಪ್ರಯತ್ನ ಮಾಡುತ್ತಿರುವೆನು. ಉತ್ಸವವನ್ನು ಈ ಸಲ ನಮ್ಮ ಜಾಗದಲ್ಲೇ ಮಾಡಬೇಕು. ಏನೇ ಆಗಲಿ ಇದೇ ನಿನ್ನ ಮುಖ್ಯ ಗುರಿಯಾಗಬೇಕು. ಇದನ್ನು ಗಮನದಲ್ಲಿಡು.</p>
<p>ನೀನು ಹೆಚ್ಚು ಧೈರ್ಯವನ್ನು ತೋರಿರುವೆ. ನೀನು ಕಳೆದ ಎಂಟು ಒಂಭತ್ತು ತಿಂಗಳಿಂದ ಸಾಧಿಸಿದ ಕೆಲಸ ಸ್ತುತ್ಯರ್ಹವಾದುದು. ಈಗ ನೀನು ಮಿಕ್ಕ ಎಲ್ಲಾ ಕೆಲಸಗಳಿಗಿಂತ ಮುಂಚೆ ಮಠ ಮತ್ತು ಕಲ್ಕತ್ತೆಯಲ್ಲಿ ಒಂದು ಕೇಂದ್ರ ಸ್ಥಾಪಿತ ವಾಗಬೇಕು ಎನ್ನುವುದರ ಕಡೆಗೆ ಗಮನ ಕೊಡಬೇಕು. ಈ ಉದ್ದೇಶ ಸಾಧನೆಗೆ ಗೋಪ್ಯದಲ್ಲಿ ಗಲಾಟೆ ಇಲ್ಲದೆ ಪ್ರಯತ್ನಿಸು. ಕಾಶೀಪುರದ ಮನೆಯ ವಿಷಯವನ್ನು ತಿಳಿದುಕೊ. ನಾನು ನಾಳೆ ಆಳ್ವಾರಿನ ಮೂಲಕ ಖೇತ್ರಿಗೆ ಹೋಗುತ್ತೇನೆ. ನನಗೆ ನೆಗಡಿ ಬಂದಿದ್ದರೂ ಆರೋಗ್ಯ ಸರಿಯಾಗಿದೆ. ನನ್ನ ಪತ್ರಗಳನ್ನೆಲ್ಲಾ ಕಳುಹಿಸು. ಎಲ್ಲರಿಗೂ ನನ್ನ ವಿಶ್ವಾಸಗಳು.</p>
<p>ನಿನ್ನ ವಿಶ್ವಾಸಪೂರ್ವಕ</p>
<p>ವಿವೇಕಾನಂದ ವಿ.ಸೂ. - ಶರತ್ ಮತ್ತು ಹರಿಯ ಪರವಾಗಿ ವಿಲ್ ಮಾಡು ಎಂದು ನಾನು ಬರೆದಿದ್ದೆನಲ್ಲ, ಅದು ಏನಾಯಿತು? ಅಥವಾ ನನ್ನ ಹೆಸರಿನಲ್ಲಿ ನೀನು ಜಮೀನು ಮುಂತಾದವನ್ನೆಲ್ಲಾ ಕೊಳ್ಳುವೆಯೆ ? ನಾನು ಅದಕ್ಕೆ ವಿಲ್ ಮಾಡಲೋ?</p>
<p>*<span class="en"> C.W, Vol. VIII, P 437</span></p>

<!-- 349-5/0093-->
<p>೩೮೫. ಸ್ವಾಮಿ ಬ್ರಹ್ಮಾನಂದರಿಗೆ *</p>
<p>ದೆಹಲಿ</p>
<p>೮ನೇ ಡಿಸೆಂಬರ್, ೧೮೯೭ ಪ್ರಿಯ ರಾಖಾಲ್,</p>
<p>ನಾವು ನಾಳೆ ಖೇತ್ರಿಗೆ ಹೊರಡುತ್ತೇವೆ. ಕ್ರಮೇಣ ನಮ್ಮ ಸಾಮಾನು ಸರಂಜಾಮುಗಳು ಜಾಸ್ತಿಯಾಗಿವೆ. ಖೇತ್ರಿಯಾದ ಮೇಲೆ ನಾನು ಎಲ್ಲರನ್ನೂ ಮಠಕ್ಕೆ ಕಳುಹಿಸಬೇಕೆಂದಿರುವೆನು. ನಾನು ಯಾವ ಕೆಲಸವನ್ನು ಅವರ ಮೂಲಕ ಮಾಡಿಸ ಬೇಕೆಂದಿದ್ದೇನೊ ಅದು ಯಾವುದೂ ಅವರಿಂದ ಸಾಧ್ಯವಾಗಲಿಲ್ಲ. ಅಂದರೆ ಅವರು ಯಾವಾಗಲೂ ನನ್ನೊಡನೆ ಇದ್ದರೆ ಏನನ್ನೂ ಮಾಡುವುದಿಲ್ಲ ಎನ್ನುವುದು ನಿಜವಾಯಿತು. ಪ್ರತಿಯೊಬ್ಬನೂ ಬೇರೆಯೇ ಹೋದಲ್ಲದೆ ಏನನ್ನೂ ಮಾಡುವುದಿಲ್ಲ. ಅವರು ನನ್ನೊಡನೆ ಇದ್ದರೆ ಅವರನ್ನು ಕೇಳುವವರು ಯಾರು? ಇದೇ ನಿಜಾಂಶ, ಸುಮ್ಮನೇ ಕಾಲಹರಣ. ಆದಕಾರಣವೇ ನಾನು ಅವರನ್ನು ಮಠಕ್ಕೆ ಕಳುಹಿಸುತ್ತೇನೆ.</p>
<p>- ಕ್ಷಾಮನಿವಾರಣಾ ಕೆಲಸವಾದ ಮೇಲೆ ಉಳಿದ ಹಣವನ್ನು ಯಾವುದಾದರೂ ಸ್ಥಿರ ಕೆಲಸಕ್ಕೆ ನಿಧಿಯಾಗಿಡು, ಆ ಹಣವನ್ನು ಮತ್ತೆ ಯಾವುದಕ್ಕೂ ಖರ್ಚು ಮಾಡಬೇಡ. ಕ್ಷಾಮದ ಕೆಲಸದ ವರದಿಯನ್ನು ಒಪ್ಪಿಸಿದ ಮೇಲೆ ಮತ್ತೆ ಯಾವುದಾದರೂ ಸತ್ಕಾರ್ಯಕ್ಕೆ ಇಷ್ಟು ಹಣ ಮಿಕ್ಕಿದೆ'' ಎಂದು ಬರೆಯಿರಿ.</p>
<p>ನನಗೆ ಕೆಲಸ ಬೇಕು. ಯಾವ ನಟನೆಯೂ ಅಲ್ಲ. ಯಾರಿಗೆ ಕೆಲಸ ಮಾಡಲು ಇಚ್ಛೆ ಇಲ್ಲವೋ ಅವರಿಗೆ ನನ್ನ ಸ್ನೇಹಿತನೆ, ಈಗ ನಿನ್ನ ದಾರಿಯನ್ನು ನೀನು ಹಿಡಿ” ಎನ್ನುತ್ತೇನೆ. ನಾನು ಖೇತ್ರಿಗೆ ಹೋದೊಡನೆಯೇ, ಡಾಕ್ಯುಮೆಂಟ್ ನಿನಗೆ ತಲಪಿದ್ದರೆ, ನಿನಗೆ ವಕಾಲತ್ ಪತ್ರವನ್ನು ಕಳುಹಿಸುತ್ತೇನೆ. ಅಮೆರಿಕಾದಿಂದ ಬರುವ ಪತ್ರಗಳಲ್ಲಿ ಯಾವುದರ ಮೇಲೆ ಬಾಸ್ಟನ್ ಅಂಚೆಯ ಸೀಲು ಇರುವುದೋ ಅದನ್ನು ಮಾತ್ರ ಒಡೆದು ನೋಡು, ಇತರ ಪತ್ರಗಳನ್ನು ನೋಡಬೇಡ. ನನ್ನ ಪತ್ರಗಳನ್ನೆಲ್ಲ ಖೇತ್ರಿಗೆ ಕಳುಹಿಸು. ರಾಜಪುಟಾನದಲ್ಲೆ ನನಗೆ ಹಣ ಸಿಕ್ಕುವುದು, ಅದರ ವಿಷಯವಾಗಿ ಕಳವಳಕ್ಕೀಡಾಗ ಬೇಕಾಗಿಲ್ಲ. ಜಾಗವನ್ನು ಪಡೆಯಲು ಉತ್ಸಾಹದಿಂದ ಕೆಲಸಮಾಡು, ಈ ಸಲ ಉತ್ಸವವನ್ನು ನಮ್ಮ ಸ್ಥಳದಲ್ಲಿಯೇ ಮಾಡಬೇಕು.</p>
<p>ಹಣ ಬೆಂಗಾಲ್ ಬ್ಯಾಂಕಿನಲ್ಲಿದೆಯೆ ಅಥವಾ ಬೇರೆ ಎಲ್ಲಿಯಾದರೂ ಇಟ್ಟಿರುವೆಯೊ? ಹಣದ ವಿಷಯದಲ್ಲಿ ಬಹಳ ಜೋಪಾನವಾಗಿರು. ಲೆಕ್ಕಗಳನ್ನೆಲ್ಲ ವಿವರವಾಗಿ ಬರೆದಿಡು. ಹಣದ ವಿಷಯದಲ್ಲಿ ಒಬ್ಬನು ತನ್ನ ತಂದೆಯನ್ನು ಕೂಡ ನೆಚ್ಚಬಾರದು ಎಂಬುದನ್ನು ನೆನಪಿನಲ್ಲಿಡಬೇಕು. ಆ ನನ್ನ ಪ್ರೀತಿಯನ್ನು ಎಲ್ಲರಿಗೂ ಕೊಡು, ಹರಿ ಹೇಗಿರುವನು ಎಂಬುದಕ್ಕೆ ಕಾಗದ ಬರೆ. ಇತ್ತೀಚೆಗೆ ನಾನು ಡೆಹ್ರಾಡೂನಿನಲ್ಲಿ ಉದಾಸೀ ಸಾಧು ಕಲ್ಯಾಣದೇವ ಮತ್ತು</p>
<p>*<span class="en"> C.W, Vol. VIII, P. 438</span></p>

<!-- 349-5/0094-->
<p>ಇತರರನ್ನು ಕಂಡೆ, ಹೃಷಿಕೇಶದಲ್ಲಿ ಜನ ನನ್ನನ್ನು ನೋಡಲು ತುಂಬಾ ಕಾತರ ರಾಗಿರುವರೆಂದೂ, ಪದೇ ಪದೇ ಯಾವಾಗ ಬರುವನು ಎಂದು ವಿಚಾರಿಸುತ್ತಿರುವರು ಎಂಬುದನ್ನೂ ಕೇಳಿದೆ.</p>
<p>ನಿನ್ನ ವಿಶ್ವಾಸಪೂರ್ವಕ</p>
<p>ವಿವೇಕಾನಂದ ೩೮೬. ಸ್ವಾಮಿ ಬ್ರಹ್ಮಾನಂದರಿಗೆ *</p>
<p>ಖೇತ್ರಿ</p>
<p>೧೪ನೇ ಡಿಸೆಂಬರ್, ೧೮೯೭ ಪ್ರಿಯ ರಾಖಾಲ್,</p>
<p>ಇವತ್ತು ನನ್ನ ಸಹಿಯೊಂದಿಗೆ ವಕಾಲತ್ ಪತ್ರವನ್ನು ಕಳುಹಿಸಿರುವೆನು. ಸಾಧ್ಯವಾದಷ್ಟು ಬೇಗ ಹಣವನ್ನು ತೆಗೆದುಕೊಂಡುಬಿಡು. ನೀನು ಹಾಗೆ ಮಾಡಿದೊಡನೆಯೆ ನನಗೆ ತಂತಿಯನ್ನು ಕೊಡು. ಬುಂದೇಲ್ ಖಂಡದಲ್ಲಿ ಛತ್ರಾಪುರ್ ಎಂಬ ಊರಿನ ರಾಜರು ನನ್ನನ್ನು ಆಹ್ವಾನಿಸಿದ್ದಾರೆ. ನಾನು ಮಠಕ್ಕೆ ಹೋಗುವಾಗ ಅವರನ್ನು ಕಾಣಲು ಹೋಗುವೆನು. ಲಿಂಬ್ಲಿ ಮಹಾರಾಜರು ಕೂಡ ಅತ್ಯಾಸೆಯಿಂದ ಕರೆಯುತ್ತಿರುವರು. ಅಲ್ಲಿಗೆ ಹೋಗುವುದನ್ನು ತಪ್ಪಿಸಿಕೊಳ್ಳಲೂ ಆಗುವುದಿಲ್ಲ. ನಾನು ಸುಮ್ಮನೆ ವಿದ್ಯುದ್ವೇಗದಲ್ಲಿ ಕಾಥೇವಾಡವನ್ನು ಸಂಚರಿಸಿಬಿಡುತ್ತೇನೆ. ಕಲ್ಕತ್ತೆಯನ್ನು ಸೇರಿದ ಮೇಲೆಯೇ ನನಗೆ ಹಾಯ್ ಎನಿಸುವುದು. ಬಾಸ್ಟನ್ನಿನಿಂದ ಇನ್ನೂ ಏನೂ ಸಮಾಚಾರವಿಲ್ಲ. ಬಹುಶಃ ಶರತ್ ಬರುತ್ತಿರುವನು. ಏನಾದರೂ ಸುದ್ದಿ ಆಗಲಿ ಎಲ್ಲಿಂದಲಾದರೂ ಬಂದೊಡನೆಯೆ ಕಾಗದ ಬರೆ.</p>
<p>ನಿನ್ನ ವಿಶ್ವಾಸಪೂರ್ವಕ</p>
<p>ವಿವೇಕಾನಂದ ವಿ.ಸೂ. - ಕನ್ನೆ ಹೇಗೆ ಇರುವನು? ಆರೋಗ್ಯ ಅಷ್ಟು ಚೆನ್ನಾಗಿಲ್ಲ ಎಂದು ಕೇಳಿದೆ. ಅವನ ಮೇಲೆ ಹೆಚ್ಚು ಗಮನವಿಡು. ಯಾರ ಮೇಲೂ ಹೆಚ್ಚು ಅಧಿಕಾರವನ್ನು ಚಲಾಯಿಸಬೇಡ. ನಿನ್ನ ಮತ್ತು ಹರಿಯ ಆರೋಗ್ಯಕ್ಕೆ ಕಾಗದ ಬರಿ.</p>
<p>ವಿ.</p>
<p>೩೮೭. ಸ್ವಾಮಿ ಶಿವಾನಂದರಿಗೆ **</p>
<p>ಜಯಪುರ</p>
<p>೨೭ನೇ ಡಿಸೆಂಬರ್, ೧೮೯೭ ನನ್ನ ಪ್ರಿಯ ಶಿವಾನಂದ,</p>
<p>ನಿನಗೆ ಮದ್ರಾಸಿನಲ್ಲಿ ಪರಿಚಯವಾದ ಬೊಂಬಾಯಿಯ ಗಿರಿಗಾಂವದಲ್ಲಿರುವ ಶ್ರೀಯುತ ಸೆಟ್ಟೂರರು, ಆಫ್ರಿಕಾಕ್ಕೆ ಬಂದು ನೆಲೆಸಿರುವ ಹಿಂದೂ ದೇಶೀಯರ ಆಧ್ಯಾತ್ಮಿಕ</p>
<p>*<span class="en"> C.W, Vol. VIII, P. 440</span></p>
<p>**<span class="en"> C.W, Vol. VIII, P. 440</span></p>

<!-- 349-5/0095-->
<p>ಆವಶ್ಯಕತೆಗಳನ್ನು ನೋಡಿಕೊಳ್ಳುವುದಕ್ಕಾಗಿ, ಯಾರನ್ನಾದರೂ ಆಫ್ರಿಕಾಕ್ಕೆ ಕಳುಹಿಸಬೇಕೆಂದು ನನಗೆ ಕಾಗದ ಬರೆದಿದ್ದಾರೆ. ಅವರು ಅಂಥ ವ್ಯಕ್ತಿಯ ಪ್ರತಿಯೊಂದು ಖರ್ಚನ್ನೂ ವಹಿಸಿಕೊಳ್ಳುವರು..</p>
<p>ಸದ್ಯಕ್ಕೆ ಆ ಕೆಲಸ ಬಹಳ ಅನುಕೂಲಕರವಾಗಿಲ್ಲದೆ ಇರಬಹುದೆಂದು ನನ್ನ ಎಣಿಕೆ. ಆದರೆ ಅದು ನಿಜವಾಗಿಯೂ ಒಬ್ಬ ಶ್ರೇಷ್ಠ ಪುರುಷರು ಮಾಡುವ ಕೆಲಸ, ವಲಸೆ ಹೋದವರನ್ನು ಆ ಬಿಳಿಯರು ಖಂಡಿತವಾಗಿಯೂ ಇಷ್ಟಪಡುವುದಿಲ್ಲ ಎಂಬುದು ನಿನಗೆ ತಿಳಿದಿದೆ. ಭಾರತೀಯರನ್ನು ನೋಡಿಕೊಳ್ಳುವುದರ ಜೊತೆಗೆ ಅದೇ ಕಾಲದಲ್ಲಿ ಹೆಚ್ಚು ಕಲಹಕ್ಕೆ ಅವಕಾಶವಾಗದಂತೆ ಶಾಂತವಾದ ಮನಸ್ಸಿನಿಂದ ಇರಬೇಕು - ಇದೇ ಅಲ್ಲಿಯ ಕೆಲಸ, ಒಡನೆಯೇ ಫಲ ಸಿಗುವುದೆಂದು ನಿರೀಕ್ಷಿಸಬಾರದು. ಆದರೆ ಕಾಲಕ್ರಮೇಣ ಇದು ಮತ್ತೆಲ್ಲಾ ಪ್ರಯತ್ನಗಳಿಗಿಂತಲೂ ಭರತಖಂಡಕ್ಕೆ ಹೆಚ್ಚು ಪ್ರಯೋಜನಕಾರಿಯಾಗಿ ಪರಿಣಮಿಸುವುದು. ನೀನು ಇದರಲ್ಲಿ ನಿನ್ನ ಅದೃಷ್ಟ ಪರೀಕ್ಷೆ ಮಾಡಬೇಕೆಂದು ನನ್ನ ಅಭಿಲಾಷೆ. ನೀನು ಇಷ್ಟಪಟ್ಟಲ್ಲಿ ದಯವಿಟ್ಟು ಸೆಟ್ಟೂರರಿಗೆ ಈ ಕಾಗದದ ವಿಚಾರ ತಿಳಿಸಿ ನಿನ್ನ ಒಪ್ಪಿಗೆಯನ್ನು ಸೂಚಿಸಿ ಹೆಚ್ಚು ವಿವರಗಳಿಗೆ ಕಾಗದ ಬರಿ. ದೇವರು ನಿನ್ನನ್ನು ರಕ್ಷಿಸಲಿ. ನಾನು ಪೂರ್ಣವಾಗಿ ಆರೋಗ್ಯವಾಗಿಲ್ಲ. ಆದರೆ ಇನ್ನು ಕೆಲವು ದಿನಗಳಲ್ಲೇ ಕಲ್ಕತ್ತೆಗೆ ಹೋಗುತ್ತೇನೆ. ಅನಂತರ ಎಲ್ಲವೂ ಸರಿಯಾಗುವುದು.</p>
<p>ಪರಮಾತ್ಮನಲ್ಲಿ ನಿನ್ನ</p>
<p>ವಿವೇಕಾನಂದ ೩೮೮. ಸ್ವಾಮಿ ರಾಮಕೃಷ್ಣಾನಂದರಿಗೆ *</p>
<p>ಬೇಲೂರು ಮಠ, ಹೌರ ಪೋಸ್ಟ್</p>
<p>೨೫ನೇ ಫೆಬ್ರವರಿ, ೧೮೯೮ ಪ್ರಿಯ ಶಶಿ,</p>
<p>ಮದ್ರಾಸಿನಲ್ಲಿ ಜಯಪ್ರದವಾಗಿ ಉತ್ಸವವನ್ನು ನಡೆಸಿದುದಕ್ಕೆ ನಮ್ಮ ಅಭಿನಂದನೆಗಳು. ಹಲವು ಜನ ಅದರಲ್ಲಿ ಭಾಗವಹಿಸಿದ್ದರು ಮತ್ತು ಆಧ್ಯಾತ್ಮಿಕ ವಿಷಯಗಳನ್ನು ಎಲ್ಲರಿಗೂ ತಿಳಿಸಿದಿರಿ ಎಂದು ನಂಬುತ್ತೇನೆ. ನಿನಗೆ ಬಹಳ ಪ್ರಿಯವಾದ, ಬೆರಳುಗಳನ್ನು ತಿರುಚುವ ಕ್ಲಿಂಗ್ ಫಟ್ ಮುಂತಾದ ಮುದ್ರಿಕೆಗಳನ್ನು ಮಾಡುವುದನ್ನು ಬಿಟ್ಟು ಮದ್ರಾಸಿನ ಜನರಿಗೆ ಆಧ್ಯಾತ್ಮಿಕ ವಿಷಯಗಳನ್ನು ಹೇಳುವುದಕ್ಕೆ ಸೊಂಟ ಕಟ್ಟಿರುವುದನ್ನು ನೋಡಿ ನಮಗೆಲ್ಲಾ ತುಂಬಾ ಸಂತೋಷ, ನಿಜವಾಗಿಯೂ ಗುರುದೇವರ ಮೇಲೆ ನೀನು ಮಾಡಿದ ಉಪನ್ಯಾಸ ಅದ್ಭುತವಾಗಿತ್ತು. ಖಾಂಡ್ಯಾದಲ್ಲಿ ಮದ್ರಾಸ್ ಮೈಲ್'ನಿಂದ ನನಗೆ ಅದರ ವರದಿ ಸಿಕ್ಕಿತು. ಮಠದ ಜನರಿಗೆ ಇನ್ನೂ ಅದರ ವಿಷಯ ಗೊತ್ತಿಲ್ಲ. ನಮಗೆ ಏತಕ್ಕೆ ಒಂದು ಪ್ರತಿಯನ್ನು ಕಳುಹಿಸಬಾರದು?</p>
<p>*<span class="en"> C.W, Vol. VIII, P 442</span></p>

<!-- 349-5/0096-->
<p>ನಾನು ಕಾಗದವೇ ಬರೆದಿಲ್ಲ ಎಂದು ನೀನು ಹೇಳುತ್ತಿರುವೆ ಎಂದು ನಾನು ಕೇಳಿದೆ. ಹಾಗೇನು? ನಾನು ನಿನಗೆ ಯೂರೋಪ್ ಮತ್ತು ಅಮೆರಿಕಾಗಳಿಂದ ನೀನು ಎಷ್ಟು ಕಾಗದ ಬರೆದಿರುವೆಯೋ ಅದಕ್ಕಿಂತ ಹೆಚ್ಚೇ ಬರೆದಿರುವೆ. ಪ್ರತಿವಾರವೂ ಮದ್ರಾಸಿನಿಂದ ಸಾಧ್ಯವಾದಷ್ಟು ಸುದ್ದಿಯನ್ನು ನನಗೆ ತಿಳಿಸು. ಪ್ರತಿದಿನವೂ ಒಂದು ಚೂರು ಕಾಗದದಲ್ಲಿ ಕೆಲವು ಐಟಂಗಳ ಮೇಲೆ ಒಂದು ಎರಡು ವಾಕ್ಯಗಳನ್ನು ಬರೆ. ಇದು ತುಂಬಾ ಸರಳವಾದುದು.</p>
<p>ಇತ್ತೀಚೆಗೆ ನನ್ನ ಆರೋಗ್ಯ ಅಷ್ಟು ಚೆನ್ನಾಗಿರಲಿಲ್ಲ. ಈಗ ನಾನು ಚೆನ್ನಾಗಿರುವೆನು. ಕಲ್ಕತ್ತಾದಲ್ಲಿ ಈ ಸಲ ಅಸಾಧಾರಣ ಚಳಿ, ಇಲ್ಲಿರುವ ಅಮೆರಿಕಾ ಸ್ನೇಹಿತರು ಅದನ್ನು ತುಂಬಾ ಆನಂದಿಸುತ್ತಿರುವರು. ನಾವು ಕೊಂಡ ಸ್ಥಳವನ್ನು ಇಂದು ಸ್ವಾಧೀನಕ್ಕೆ ತೆಗೆದುಕೊಳ್ಳುತ್ತೇವೆ. ಈಗಲೇ ಅಲ್ಲಿ ಶ್ರೀ ಗುರುದೇವರ ಮಹೋತ್ಸವವನ್ನು ಮಾಡಲು ಸಾಧ್ಯವಿಲ್ಲ. ಆದರೆ ಬರುವ ಭಾನುವಾರ ನಾವು ಏನನ್ನಾದರೂ ಮಾಡಬೇಕು. ಅಂತೂ ಅಂದು ಶ್ರೀ ಗುರುದೇವರ ಅಸ್ಟಿಯನ್ನು ಅಲ್ಲಿಗೆ ತೆಗೆದುಕೊಂಡು ಹೋಗಿ ಪೂಜಿಸಬೇಕು. ಗಂಗಾಧರ ಇಲ್ಲಿರುವನು. 'ಬ್ರಹ್ಮವಾದಿನ್ ಗೆ ಅವನು ಕೆಲವು ಚಂದಾದಾರರನ್ನು ಸೇರಿಸಿದ್ದರೂ, ಆ ಪತ್ರಿಕೆ ಕಾಲಕ್ಕೆ ಸರಿಯಾಗಿ ಬರದೇ ಇರುವುದರಿಂದ ಅವರನ್ನು ಬೇಗ ಕಳೆದುಕೊಳ್ಳಬಹುದು ಎಂದು ಬರೆ ಎಂದು ಅವನು ನನಗೆ ಹೇಳುತ್ತಾನೆ. ನೀನು ಆ ಯುವಕನಿಗೆ ಮಾಡಿರುವ ಶಿಫಾರಸು ಪತ್ರ ತಲುಪಿತು. 'ತಿನ್ನುವುದಕ್ಕೆ ಏನೂ ಇಲ್ಲ, ಮಹಾಸ್ವಾಮಿ” ಎನ್ನುವ ಅದೇ ಹಳೆಯ ಕಥೆ ! ಜೊತೆಗೆ ಮದ್ರಾಸ್ ಆವೃತ್ತಿಯಲ್ಲಿ "ಅವನಿಗೆ ಹಲವು ಮಕ್ಕಳುಗಳೂ ಇವೆ ಎಂದು ಸೇರಿಸಿರುವರು. ಆ ಮಕ್ಕಳನ್ನು ಹುಟ್ಟಿಸುವುದಕ್ಕೆ ಯಾರ ಶಿಫಾರಸ್ಯ ಬೇಕಾಗಿಲ್ಲವಷ್ಟೆ ! ಅವನಿಗೆ ನಾನು ಸಹಾಯಮಾಡಲೇನೊ ಸಿದ್ದನಾಗಿರುವೆನು. ಆದರೆ ವಾಸ್ತವಿಕ ಪರಿಸ್ಥಿತಿ ಇಷ್ಟೆ, ನನ್ನಲ್ಲಿ ಹಣವಿಲ್ಲ. ನನ್ನ ಹತ್ತಿರ ಇದ್ದ ಪ್ರತಿಯೊಂದು ಬಿಡಿಕಾಸನ್ನೂ ರಾಜನಿಗೆ (ಬ್ರಹ್ಮಾನಂದರಿಗೆ) ಕೊಟ್ಟುಬಿಟ್ಟೆ. ನನ್ನನ್ನು ತುಂಬಾ ದುಂದುಗಾರ ಎಂದು ಕರೆಯುತ್ತಿರುವರು. ನನ್ನ ಹತ್ತಿರ ಹಣ ಬಿಡುವುದಕ್ಕೆ ಅವರಿಗೆ ಅಂಜಿಕೆ. ಅಂತೂ ನಾನು ನಿನ್ನ ಕಾಗದವನ್ನು ರಾಖಾಲನಿಗೆ ಕಳುಹಿಸಿರುವೆನು. ಅವನೇನಾದರೂ ನಿನ್ನ ಯುವಕನಿಗೆ ಇನ್ನೂ ಕೆಲವು ಮಕ್ಕಳನ್ನು ಪಡೆಯಲು ಸಹಾಯಮಾಡುತ್ತಾನೇನೋ ನೋಡಬೇಕು ! ಕ್ರೈಸ್ತರು ಅವನೇನಾದರೂ ತಮ್ಮ ಮಠಕ್ಕೆ ಸೇರಿದರೆ ಅವನಿಗೆ ಸಹಾಯಮಾಡುತ್ತಾರಂತೆ, ಆದರೆ ಅವನು ಸೇರಲು ಇಚ್ಛೆಪಡುತ್ತಿಲ್ಲ ಎಂದು ಅವನು ಬರೆಯುತ್ತಾನೆ. ಈಗ ತಾನು ಮತಾಂತರ ಹೊಂದಿದರೆ ಹಿಂದೂ ಇಂಡಿಯಾ ಒಂದು ಅಭೂತಪೂರ್ವ ವ್ಯಕ್ತಿಯನ್ನು ಕಳೆದುಕೊಳ್ಳುವುದೆಂದೂ, ಹಿಂದೂ ಸಮಾಜ ಇಷ್ಟೊಂದು ಜನ ಮಕ್ಕಳನ್ನು ಉತ್ಪತ್ತಿ ಮಾಡುವ ಶಕ್ತಿಯನ್ನು ಕಳೆದುಕೊಳ್ಳುವುದೆಂದೂ ಅವನು ಭಾವಿಸುತ್ತಿರಬಹುದು. ಈ ಹುಡುಗರು ಇಲ್ಲಿ ಅಷ್ಟು ಆರೋಗ್ಯದಿಂದ ಇಲ್ಲ - ಹೊಸ ಮಠವಿರುವ ಗಂಗಾತೀರದ ತಂಪಾದ ಗಾಳಿ ಸೇವನೆಯಿಂದ ಇರಬಹುದು. ಶಾರದಾ ಮಲೇರಿಯಾದಿಂದ ನರಳುತ್ತಿರುವನು. ದಿನಾಜ್‌ಪುರದಿಂದ ಅದನ್ನು ತಂದಿದ್ದರೂ ಇರಬಹುದು. ನಾನು ಹಿಂದಿನ ದಿನ ಅವನಿಗೆ ಸ್ವಲ್ಪ ಓಪಿಯಮ್ ಕೊಟ್ಟೆ. ಅದರಿಂದ ಏನೂ</p>

<!-- 349-5/0097-->
<p>ಪ್ರಯೋಜನವಾಗಲಿಲ್ಲ. ಅವನ ಮಿದುಳು ಸ್ವಾಭಾವಿಕ ಸ್ಥಿತಿಯೆಡೆಗೆ ಅಂದರೆ ಮೂರ್ಖತನದ ಕಡೆಗೆ ಕೆಲವು ಗಂಟೆಗಳ ಕಾಲ ಪ್ರಯಾಣ ಬೆಳಸಿತು. ಹರಿಗೂ ಸ್ವಲ್ಪ ಇದೇ ಚಿಹ್ನೆ ಇದೆ. ಇದರಿಂದ ಅವರ ಬೊಜ್ಜು ಸ್ವಲ್ಪ ಕರಗುವುದರಲ್ಲಿ ಸಂದೇಹವೇ ಇಲ್ಲ. ಮತ್ತೊಂದು ವಿಷಯ, ಇಲ್ಲಿ ಪುನಃ ನಾವು ಕುಣಿತಕ್ಕೆ ಪ್ರಾರಂಭಿಸಿರುವೆವು, ಹರಿ, ಶಾರದ ಮತ್ತು ನಾನು ಕೂಡ ನೃತ್ಯ ಮಾಡುವುದನ್ನು ನೋಡಿದರೆ ನಿನಗೆ ಪರಮಾನಂದವಾಗಬಹುದು. ನಾವು ಹೇಗೆ ಬೀಳದೆ ಇರುವೆವು ಎನ್ನುವುದೇ ನನಗೊಂದು ವಿಚಿತ್ರ.</p>
<p>- ಶರತ್ ಬಂದಿರುವನು. ಎಂದಿನಂತೆ ಅವನು ಕಷ್ಟಪಟ್ಟು ಕೆಲಸ ಮಾಡುವುದರಲ್ಲಿ ನಿರತನಾಗಿರುವನು. ಈಗ ಕೆಲವು ಒಳ್ಳೆ ಕುರ್ಚಿ ಮೇಜು ಮುಂತಾದವು ಇವೆ. ಹಳೆಯ ಮಠದಲ್ಲಿದ್ದ ಹಳೆಯ ಚಾಪೆಯಿಂದ ದೊಡ್ಡ ಪ್ರೊಮೋಷನ್, ಈಗ ಚೆನ್ನಾಗಿರುವ ಮೇಜು ಕುರ್ಚಿಗಳಿವೆ. ಮೂರು ಮಂಚಗಳಿವೆ. ಈಗ ಪೂಜಾಕೆಲಸಗಳನ್ನು ಬಹಳ ಕಡಿಮೆಮಾಡಿದೆ. ನಿನ್ನ ಕ್ಲಿಂಗ್, ಫಟ್, ಸ್ವಾಹಾಗಳು ಬಹಳ ಕಡಿಮೆಯಾಗಿವೆ. ನೀನು ಇದನ್ನು ನೋಡಿದರೆ ಪ್ರಜ್ಞೆ ತಪ್ಪಿ ಬೀಳುವೆ. ದಿನದಲ್ಲಿ ಮಾತ್ರ ಪೂಜೆ. ರಾತ್ರಿ ಅವರು ಚೆನ್ನಾಗಿ ನಿದ್ರೆ ಮಾಡುವರು. ತುಳಸಿ ಮತ್ತು ಖೋಕಾ ಹೇಗಿರುವರು? ರಾಖಾಲನ ಹತ್ತಿರ ಇದ್ದುದಕ್ಕಿಂತ ನಿನ್ನ ಹತ್ತಿರ ಅವರು ಹೆಚ್ಚು ಹೇಳಿದಂತೆ ಕೇಳಿಕೊಂಡು ಇರುವರೆ ? ನೀನು ಕೆಲವುಕಾಲದ ಮಟ್ಟಿಗೆ ತುಳಸಿಗೆ ಉಸ್ತುವಾರಿ ಕೊಟ್ಟು ಕಲ್ಕತ್ತೆಗೆ ಬರಬಹುದು. ಆದರೆ ಅದಕ್ಕಾಗಿ ಅಷ್ಟೊಂದು ಖರ್ಚು, ಮದ್ರಾಸನ್ನು ಚೆನ್ನಾಗಿ ಜಾಗ್ರತ ಮಾಡಬೇಕಾಗಿರುವುದರಿಂದ ನೀನು ಕೂಡಲೇ ಹಿಂತಿರುಗಿ ಹೋಗಬೇಕು. ನಾನು ಇನ್ನು ಕೆಲವು ತಿಂಗಳಲ್ಲಿ ಪುನಃ ಶ್ರೀಮತಿ ಬುಲ್ ಅವರೊಡನೆ ಅಮೆರಿಕಾಕ್ಕೆ ಹೋಗುತ್ತೇನೆ.</p>
<p>ಗುಡ್‌ವಿನ್‌ಗೆ ನನ್ನ ಪ್ರೀತಿಯನ್ನು ತಿಳಿಸು. ನಾವು ಜಪಾನಿಗೆ ಹೋಗುವಾಗ ಲಾದರೂ ಅವನನ್ನು ನೋಡುತ್ತೇವೆ ಎಂದು ಹೇಳು. ಶಿವಾನಂದನು ಇಲ್ಲಿಯೇ ಇರುವನು. ಎಂದೆಂದಿಗೂ ಹಿಮಾಲಯದಲ್ಲಿ ತಪಸ್ಸು ಮಾಡಬೇಕು ಎಂಬ ಅವನ ಇಚ್ಛೆ ಈಗ ಸ್ವಲ್ಪ ತಗ್ಗಿದೆ. ತುಲಸಿಯೂ ಇದನ್ನೇ ಮೆಲಕು ಹಾಕುತ್ತಿರುವನೋ? ಹೆಗ್ಗಣದ ಬಿಲವೇ ಅವನಿಗೆ ಸಾಕಾದಷ್ಟು ದೊಡ್ಡ ಗವಿಯಾಗಬಲ್ಲದು ಎಂದು ನಾನು ಊಹಿಸುತ್ತೇನೆ.</p>
<p>ಅಂತೂ ಮಠವನ್ನು ನಿಜವಾಗಿ ಸ್ಥಾಪಿಸಿದ ಹಾಗೆ ಆಯಿತು. ಇನ್ನೂ ಸ್ವಲ್ಪ ಹೆಚ್ಚು ಸಹಾಯವನ್ನು ಪಡೆಯಲು ನಾನು ಹೋಗುತ್ತಿರುವೆನು. ತುಂಬಾ ಉತ್ಸಾಹದಿಂದ ಕೆಲಸಮಾಡು, ಇಂಡಿಯಾ ಒಂದು ಅನಿಷ್ಟ ಹೆಣದಂತೆ. ಒಳಗೆ ಹೊರಗೆ ಏನೂ ಜೀವವಿಲ್ಲ. ಶ್ರೀ ಗುರುಮಹಾರಾಜರ ದಯೆಯಿಂದ ಅದನ್ನು ನಾವು ಜಾಗ್ರತವಾಡ</p>
<p>ಬೇಕಾಗಿದೆ.</p>
<p>ವಿಶ್ವಾಸಪೂರ್ವಕ ವಿವೇಕಾನಂದ</p>

<!-- 349-5/0098-->
<p>೩೮೯. ರಾಜಾ ಪ್ಯಾರಿಮೋಹನ್ ಮುಖರ್ಜಿಯವರಿಗೆ *</p>
<p>ಬೇಲೂರು ಮಠ</p>
<p>೨೫ನೇ ಫೆಬ್ರುವರಿ, ೧೮೯೮ ಪ್ರಿಯ ರಾಜಾಜಿ,</p>
<p>ನೀವು ನನ್ನನ್ನು ಉಪನ್ಯಾಸ ನೀಡಲು ಆಹ್ವಾನಿಸಿದ್ದಕ್ಕಾಗಿ ಕೃತಜ್ಞತೆಗಳು. ಈ ವಿಷಯದ ಬಗ್ಗೆ ಶ್ರೀ ಭಟ್ಟಾಚಾರ್ಯರೊಡನೆ ಕೆಲವು ದಿನಗಳ ಹಿಂದೆ ಮಾತುಕತೆ ನಡೆಸಿದೆ. ಇದರ ಪರಿಣಾಮವಾಗಿ ಸಮಯ ಮಾಡಿಕೊಂಡು ನಿಮ್ಮ ಸಂಸ್ಥೆಗೆ ಬರಲು ಸಾಧ್ಯವಾದಷ್ಟು ಪ್ರಯತ್ನಿಸುತ್ತಿರುವೆನು. ಸಾಧ್ಯವಾಗುವುದೇ ಇಲ್ಲವೆ ಎಂಬುದನ್ನು ಭಾನುವಾರ ಹೇಳುವುದಾಗಿ ಮಾತುಕೊಟ್ಟಿರುವೆನು.</p>
<p>ನಾನು ಅತ್ಯಂತ ಋಣಿಯಾಗಿರುವ ಸ್ನೇಹಿತರೊಬ್ಬರು ನನ್ನನ್ನು ಡಾರ್ಜಿಲಿಂಗಿಗೆ ಕರೆದುಕೊಂಡು ಹೋಗಲು ಕಾಯುತ್ತಿರುವರು.</p>
<p>ಅಮೆರಿಕಾದಿಂದ ಕೆಲವು ಸ್ನೇಹಿತರು ಬಂದಿರುವರು. ಮಿಕ್ಕ ಸಮಯವೆಲ್ಲ ಮಠದ ವ್ಯವಸ್ಥೆಯಲ್ಲೇ ಕಳೆಯುತ್ತಿದೆ. ಮುಂದಿನ ತಿಂಗಳು ಅಮೆರಿಕಾಕ್ಕೆ ಹೊರಡುವ ನಿರೀಕ್ಷೆಯಿದೆ.</p>
<p>ನಿಮ್ಮ ಆಹ್ವಾನವನ್ನು ಮನ್ನಿಸಿ ಅಲ್ಲಿಗೆ ಬರುವುದಕ್ಕೆ ನನ್ನ ಕೈಲಾದ ಪ್ರಯತ್ನ ಮಾಡುತ್ತೇನೆ ಎಂಬುದನ್ನು ನಂಬಿ, ಭಾನುವಾರ ಭಟ್ಟಾಚಾರ್ಯರ ಮೂಲಕ ನನ್ನ ತೀರ್ಮಾನವನ್ನು ತಿಳಿಸುತ್ತೇನೆ.</p>
<p>ಪ್ರೀತಿ ಆಶೀರ್ವಾದಗಳೊಂದಿಗೆ</p>
<p>ವಿವೇಕಾನಂದ ೩೯೦. ಸ್ವಾಮಿ ರಾಮಕೃಷ್ಣಾನಂದರಿಗೆ * *</p>
<p>ಬೇಲೂರು ಮಠ, ಹೌರ</p>
<p>ಮಾರ್ಚ್, ೧೮೯೮ ಪ್ರಿಯ ಶಶಿ,</p>
<p>ನಾನು ನಿನಗೆ ಎರಡು ವಿಷಯಗಳನ್ನು ಬರೆಯುವುದು ಮರೆತುಬಿಟ್ಟೆ. ೧. ತುಳಸಿಯು ಗುಡ್‌ವಿನ್‌ನಿಂದ ಶೀಘ್ರಲಿಪಿ ಕಲಿಯಬೇಕು, ಅದರ ಪ್ರಾರಂಭವಾದರೂ ಇರಬೇಕು. ೨. ನಾನು ಇಂಡಿಯಾದಿಂದ ಹೊರಗೆ ಇದ್ದಾಗ ಪ್ರತಿಯೊಂದು ಮೈಲಿ <span class="en">(mail)</span>ಗೂ ಮದ್ರಾಸಿಗೆ ಕಾಗದಗಳನ್ನು ಬರೆಯಬೇಕಾಗಿತ್ತು. ಆ ಪತ್ರಗಳ ಪ್ರತಿಗಳನ್ನು ಕಳುಹಿಸಿ ಎಂದು ಕೇಳಿ ನಿಷ್ಟ್ರಯೋಜನವಾಯಿತು. ಆ ಪತ್ರಗಳನ್ನೆಲ್ಲಾ ಕಳುಹಿಸು. ನಾನು ನನ್ನ ಪ್ರಯಾಣದ ವಿಷಯವನ್ನು ಬರೆಯಬೇಕೆಂದಿರುವೆನು ಎಂದಿಗೂ ಮರೆಯಬೇಡ. ನಾನು ಅವುಗಳನ್ನು ಬಳಸಿಕೊಂಡ ಕೂಡಲೇ ನಿನಗೆ ಕಳುಹಿಸಿಕೊಡುತ್ತೇನೆ.</p>
<p>*<span class="en"> C.W, Vol. VIII, P. 441</span></p>
<p>**<span class="en"> C.W, Vol. VIII, P. 447</span></p>

<!-- 349-5/0099-->
<p><span class="en">Dawn </span>ಪತ್ರಿಕೆಗೆ ಇನ್ನೂರು ಚಂದಾದಾರರಿದ್ದರೆ ಕಾಲಕ್ಕೆ ಸರಿಯಾಗಿ ಅದು ಹೊರಡಬಹುದು. ಪ್ರತಿಯೊಂದು ಸಲದ ಖರ್ಚು ನಲವತ್ತು ರೂಪಾಯಿ ಆಗಬಹುದು. ನಾವು ಇದನ್ನು ಮುಖ್ಯವಾಗಿ ತಿಳಿದುಕೊಳ್ಳಬೇಕಾಗಿದೆ. 'ಪ್ರಬುದ್ಧ ಭಾರತ'ವನ್ನು ಸರಿಯಾಗಿ ನೋಡಿಕೊಳ್ಳುತ್ತಿಲ್ಲ. ಅದನ್ನು ಒಂದು ವ್ಯವಸ್ಥೆಗೆ ತರುವುದಕ್ಕೆ ಯತ್ನಿಸು. ಪಾಪ, ಅಳಸಿಂಗನಿಗಾಗಿ ನಾನು ವ್ಯಥೆಪಡುತ್ತೇನೆ. ಅವನಿಗೆ ಒಂದು ವರುಷವಾದರೂ ಚೆನ್ನಾಗಿ ಬಿಡುವಾಗುವಂತೆ ನಾನು ಮಾಡಬೇಕೆಂದಿರುವೆನು. ಆಗಲಾದರೂ ಅವನು 'ಬ್ರಹ್ಮವಾದಿನ್' ಕೆಲಸಕ್ಕೆ ತನ್ನ ಶಕ್ತಿಯನ್ನೆಲ್ಲಾ ವಿನಿಯೋಗಿಸಬಹುದು. ಈ ವಿಷಯದಲ್ಲಿ ಚಿಂತಿಸಬೇಡ ಎಂದು ಅವನಿಗೆ ಹೇಳು. ಪಾಪ, ಅವನು ಯಾವಾಗಲೂ ನನ್ನ ಮನಸ್ಸಿನಲ್ಲಿರುವನು. ಅವನ ಭಕ್ತಿಯ ಋಣವನ್ನು ನಾನು ಎಂದಿಗೂ ತೀರಿಸಲಾರೆನು.</p>
<p>ನಾನು ಪುನಃ ಶ್ರೀಮತಿ ಬುಲ್ ಮತ್ತು ಮಾಕ್ಸಿಯೋಡ್ ರೊಡನೆ ಕಾಶ್ಮೀರಕ್ಕೆ ಹೋಗಬೇಕೆಂದಿರುವೆನು. ಕಲ್ಕತ್ತೆಗೆ ಬಂದು ಅಲ್ಲಿಂದ ಅಮೆರಿಕಾಕ್ಕೆ ಹೊರಡುವುದು.</p>
<p>ಮಿಸ್ ನೋಬಲ್ ನಿಜವಾಗಿಯೂ ನಮಗೆ ಒಂದು ದೊಡ್ಡ ಆಸ್ತಿ. ಅವಳು ಮಾತನಾಡುವುದರಲ್ಲಿ ಆನಿ ಬೆಸೆಂಟ್ ಅವರನ್ನು ಕೂಡ ಬೇಗ ಮೀರಿಸಿ ಬಿಡುವುದರಲ್ಲಿ ಸಂದೇಹವಿಲ್ಲ.</p>
<p>ಅಳಸಿಂಗನನ್ನು ಸ್ವಲ್ಪ ನೋಡಿಕೊ. ಅವನು ವಿಪರೀತ ಕೆಲಸದಿಂದ ಕುಸಿಯುತ್ತಿರುವನು ಎಂದು ನಾನು ಭಾವಿಸುತ್ತೇನೆ. ಮಧ್ಯೆ ಮಧ್ಯೆ ವಿಶ್ರಾಂತಿ ತೆಗೆದುಕೊಂಡರೆ ಜಾಸ್ತಿ ಕೆಲಸಮಾಡಬಹುದು ಎಂಬುದನ್ನು ಅವನಿಗೆ ಒತ್ತಿ ಹೇಳು. ಅವನಿಗೆ ನನ್ನ ಪ್ರೀತಿಯನ್ನೆಲ್ಲಾ ಕೊಡು. ಕಲ್ಕತ್ತೆಯಲ್ಲಿ ಎರಡು ಬಹಿರಂಗ ಉಪನ್ಯಾಸಗಳು ಆದುವು. ಒಂದು ಮಿಸ್ ನೋಬಲ್‌ಳಿಂದ ಮತ್ತೊಂದು ಶರತ್‌ನಿಂದ. ಇಬ್ಬರೂ ಚೆನ್ನಾಗಿ ಮಾತನಾಡಿದರು. ಅದರಲ್ಲಿ ಸಂದೇಹವಿಲ್ಲ. ಬೇಕಾದಷ್ಟು ಉತ್ಸಾಹ ಇತ್ತು. ಕಲ್ಕತ್ತೆಯ ಪುರಜನರು ನಮ್ಮನ್ನು ಮರೆತಿಲ್ಲ ಎಂದು ಕಾಣುವುದು. ಮಠದ ಕೆಲವರಿಗೆ ಸ್ವಲ್ಪ ಇನ್‌ಫ್ಲೋಯಂಜಾ ತಗಲಿತ್ತು. ಈಗ ಅವರೆಲ್ಲಾ ಆರೋಗ್ಯ ವಾಗಿರುವರು. ಎಲ್ಲಾ ಚೆನ್ನಾಗಿ ನಡೆಯುತ್ತಿದೆ. ಶ್ರೀ ಮಾತೆಯವರು ಇಲ್ಲಿರುವರು. ಅವರನ್ನು ನೋಡಲು ಯೂರೋಪ್ ಮತ್ತು ಅಮೆರಿಕನ್ ಮಹಿಳೆಯರು ಹೋದರು. ಶ್ರೀ ಮಾತೆ ಅವರೊಡನೆ ಊಟವನ್ನೂ ಮಾಡಿದರು. ಏನು ಹೇಳುವೆ ! ಇದೊಂದು ಅದ್ಭುತವಲ್ಲವೆ? ದೇವರು ನಮ್ಮನ್ನು ನೋಡಿಕೊಳ್ಳುತ್ತಿರುವನು. ಅಂಜಿಕೆ ಇಲ್ಲ. ನೀನು ಉದ್ವಿಗ್ನನಾಗಬೇಡ. ನಿನ್ನ ಆರೋಗ್ಯವನ್ನು ಕಾಪಾಡಿಕೊ, ಆದಂತೆ ಆಗಲಿ, ಯಾವಾಗಲೂ ಮೊದಲು ಸ್ವಲ್ಪ ಬಲವಾಗಿ ನೀರಿನಲ್ಲಿ ಹುಟ್ಟನ್ನು ಹಾಕಿದ ಮೇಲೆ ಅನಂತರ ದೋಣಿಯಲ್ಲಿ ತೆಪ್ಪಗೆ ಇರುವುದು ಲೇಸು. ರಾಖಾಲ್ ಈಗ ಹೊಸ ಸ್ಥಳ ಮತ್ತು ಕಟ್ಟಡದಲ್ಲಿರುವನು. ಈ ಸಲ ಜಯಂತ್ಯುತ್ಸವ ನನಗೇನೋ ತೃಪ್ತಿಕರವಾಗಿ ಕಾಣಲಿಲ್ಲ. ಇಲ್ಲಿರುವ ಎಲ್ಲ ಚಟುವಟಿಕೆಗಳನ್ನು ಪ್ರತಿನಿಧಿಸುವ ಒಂದು ಅದ್ದೂರಿಯ ಸಮ್ಮೇಳನ ಆಗಬೇಕು ಅದು.</p>

<!-- 349-5/0100-->
<p>ಬರುವ ವರುಷ ಅದಕ್ಕೆ ಪ್ರಯತ್ನ ಮಾಡೋಣ. ನಾನು ಅದಕ್ಕೆ ಸಲಹೆಗಳನ್ನು ಕಳುಹಿಸುವೆನು. ಅಲ್ಲಿರುವವರಿಗೆಲ್ಲಾ ನನ್ನ ಪ್ರೀತಿ ಆಶೀರ್ವಾದಗಳು.</p>
<p>ವಿವೇಕಾನಂದ ೩೯೧. ಮಿಸ್ ಮೇರಿ ಫೇಲ್ ಅವರಿಗೆ *</p>
<p>ಬೇಲೂರು ಮಠ</p>
<p>೨ನೇ ಮಾರ್ಚ್, ೧೮೯೮ ನನ್ನ ಪ್ರಿಯ ಮೇರಿ,</p>
<p>ತಾಯಿ ಚರ್ಚ್'ಗೆ ನಾನು ಬರೆದ ಪತ್ರದಿಂದ ನನ್ನ ವಿಷಯಗಳೆಲ್ಲಾ ನಿನಗೆ ಆಗಲೇ ತಿಳಿದಿರಬಹುದು. ನೀವೆಲ್ಲಾ, ಇಡೀ ಕುಟುಂಬವೇ ನನ್ನಲ್ಲಿ ಅಷ್ಟೊಂದು ವಿಶ್ವಾಸವನ್ನು ತೋರಿರುವಿರಿ. ನಾವು ಹಿಂದೂಗಳು ಹೇಳುವಂತೆ ಪೂರ್ವಜನ್ಮದಲ್ಲಿ ನಾನು ನಿಮಗೆ ಸೇರಿದವನಾಗಿದ್ದಿರಬೇಕು. ನಾನು ಕೇವಲ ಒಂದು ವಿಷಯಕ್ಕಾಗಿ ವಿಷಾದಿಸುತ್ತೇನೆ, ಲಕ್ಷಾಧಿಪತಿಗಳು ಪ್ರತ್ಯಕ್ಷವಾಗುತ್ತಿಲ್ಲ. ಈಗ ನಾನು ಅವರನ್ನು ಎಷ್ಟು ಮಟ್ಟಿಗೆ ಬಯಸುತ್ತಿರುವೆ ! ಸಂಘಸ್ಥಾಪನೆ, ಕಟ್ಟಡ ಈ ಕೆಲಸದ ಮಧ್ಯೆ ನಾನು ಜರ್ಝರಿತನಾಗಿ ಕುಗ್ಗಿ ಹೋಗಿ, ಉದ್ರೇಕಗೊಳ್ಳುತ್ತಿದ್ದೇನೆ. ಹ್ಯಾರಿಯಟ್ಟಳ ಲಕ್ಷಾಂತರ ಸುಗುಣಗಳ ಬದಲು ಲಕ್ಷಗಟ್ಟಲೆ ಹಣ ಅವಳಲ್ಲಿದ್ದಿದ್ದರೆ ಅದು ಹೆಚ್ಚು ಉಪಯೋಗ ವಾಗುತ್ತಿತ್ತೆಂದು ನನ್ನ ನಂಬಿಕೆ. ಆದ್ದರಿಂದ ನೀನು ಅದೇ ತಪ್ಪನ್ನು ಮಾಡಬೇಡ. ಆ ಇಬ್ಬರು ತರುಣ ತರುಣಿಯರಿಗೆ ಪತಿಪತ್ನಿಯರಾಗಲೂ ಎಲ್ಲವೂ ಅನುಕೂಲ ವಾಗಿತ್ತಂತೆ. ಆದರೆ ವಧುವಿನ ತಂದೆ ಮಾತ್ರ ಹತ್ತು ಲಕ್ಷಕ್ಕಿಂತ ಕಡಮೆ ಹಣವುಳ್ಳ ವರನಿಗೆ ಕನೈಯನ್ನು ಕೊಡುವುದಿಲ್ಲವೆಂದು ನಿರ್ಧರಿಸಿದ್ದನಂತೆ. ಆ ಯುವಕ ಯುವತಿಯರಿಬ್ಬರೂ ಹತಾಶರಾಗಿದ್ದಾಗ ಒಬ್ಬ ಬುದ್ದಿವಂತನಾದ ಮದುವೆ ದಳ್ಳಾಳಿಯು ಅವರನ್ನು ಪಾರುಮಾಡಲು ಬಂದನಂತೆ. ಅವನು ವರನನ್ನು ಹತ್ತು ಲಕ್ಷ ಹಣವನ್ನು ಕೊಟ್ಟರೆ ತನ್ನ ಮೂಗನ್ನು ಕೊಡಲು ಸಿದ್ದನಿರುವನೇ ಎಂದು ಕೇಳಲು-ವರನು ಅದಕ್ಕೆ ಒಪ್ಪಲಿಲ್ಲ. ಆಗ ಆ ಮದುವೆ ದಳ್ಳಾಳಿಯು ವಧುವಿನ ತಂದೆಯ ಮುಂದೆ ವರನು ಅನೇಕ ಲಕ್ಷಗಳಷ್ಟು ಸಾಮಾನುಗಳನ್ನು ಕೂಡಿಹಾಕಿ ಇರುವನೆಂದು ಪ್ರಮಾಣ ಮಾಡಿದನು. ಆಗ ವಿವಾಹ ಸಂಬಂಧವು ಕುದುರಿತು. ಅಂಥ ಲಕ್ಷಗಳನ್ನು ನೀನು ಪಡೆಯಬೇಡ, ನಿನಗೆ ಲಕ್ಷಾಧಿಪತಿ ಸಿಕ್ಕಲೂ ಇಲ್ಲ, ಆದ್ದರಿಂದ ನನಗೆ ಹಣವೂ ಸಿಗಲಿಲ್ಲ; ಆದ್ದರಿಂದಲೇ ನಾನೂ ಇಷ್ಟೊಂದು ತಾಪತ್ರಯಕ್ಕೆ ಸಿಕ್ಕಿ ವ್ಯರ್ಥವಾಗಿ ಇಷ್ಟೊಂದು ಕೆಲಸ ಮಾಡಬೇಕಾಯಿತು; ಆದರಿಂದಲೇ ನನಗೆ ರೋಗವು ಬಂದಿತು. ನಿಜವಾದ ಕಾರಣವನ್ನು ಕಂಡುಹಿಡಿಯಬೇಕಾದರೆ ನನ್ನಂತಹ ಬುದ್ಧಿಶಕ್ತಿಯುಳ್ಳವರು ಅತ್ಯಾವಶ್ಯಕ - ನನ್ನನ್ನೇ ನಾನು ಮೆಚ್ಚುತ್ತಿದ್ದೇನೆ ! - ನಾನು ಲಂಡನ್ನಿನಿಂದ ಬಂದಾಗ ದಕ್ಷಿಣ ಇಂಡಿಯಾದಲ್ಲಿ ಅಲ್ಲಿಯ ಜನ ನನಗೆ ಔತಣ ಸಮಾರಂಭ ಸಂತರ್ಪಣೆಗಳನ್ನು ಮಾಡಿ ನನ್ನಿಂದ ಎಲ್ಲಾ ಕೆಲಸಗಳನ್ನೂ</p>
<p>*<span class="en"> C.W, Vol. VIII, P. 445</span></p>

<!-- 349-5/0101-->
<p>ಮಾಡಿಸಿಕೊಳ್ಳುತ್ತಿದ್ದಾಗಲೇ ಒಂದು ಹಳೆಯ ವಂಶಾನುಗತವಾದ ರೋಗ ತಲೆಹಾಕಿತು. ಆ ಪ್ರವೃತ್ತಿ ಯಾವಾಗಲೂ ಅಲ್ಲಿ ಇದ್ದೇ ಇತ್ತು; ಅಧಿಕವಾದ ಮಾನಸಿಕ ಕಾರ್ಯ ಅದನ್ನು ಹೊರಹೊಮ್ಮುವಂತೆ ಮಾಡಿತು. ಪೂರ್ತಿಯಾಗಿ ನಿಶ್ಚಿತನನಾಗಿ ಅತ್ಯಂತ ನಿತ್ರಾಣನಾದೆ. ನಾನು ಆ ಕೂಡಲೇ ಮದ್ರಾಸನ್ನು ಬಿಟ್ಟು ತಂಪಾದ ಉತ್ತರ ಪ್ರದೇಶಗಳಿಗೆ ಹೋಗಬೇಕಾಗಿ ಬಂತು. ಒಂದು ದಿನ ಸಾವಕಾಶ ಮಾಡಿದ್ದರೂ ಮತ್ತೊಂದು ಜಹಜಿಗಾಗಿ ಆ ತೀವ್ರ ಧಗೆಯಲ್ಲಿ ಒಂದು ವಾರ ಕಳೆಯ ಬೇಕಾಗಿತ್ತು. ಡಾಕ್ಟರ್ ಬರೋಸ್ ಮರುದಿನವೇ ಮದ್ರಾಸಿಗೆ ಬಂದರೆಂದೂ, ಅವರಿಗೆ ಬಿನ್ನವತ್ತಳೆಯ ನೃರ್ಪಿಸಲು ಸಹಾಯಮಾಡಿ ಅವರಿಗೆ ಸ್ವಾಗತ ಸಮಾರಂಭಕ್ಕಾಗಿ ಎಲ್ಲವನ್ನೂ ನಾನು ಅಣಿಮಾಡಿದರೂ, ಅವರ ನಿರೀಕ್ಷಣೆಯ ಪ್ರಕಾರ ನಾನು ಅಲ್ಲಿಲ್ಲದೆ ಇದ್ದುದರಿಂದ ಅವರಿಗೆ ಬಹಳ ಖೇದವುಂಟಾಯಿತೆಂದೂ ಅನಂತರ ನನಗೆ ಗೊತ್ತಾಯಿತು. ಪಾಪ ! ಅವರಿಗೆ ನಾನು ಮೃತ್ಯುವಿನ ದವಡೆಯಲ್ಲಿದ್ದೆನೆಂದು ಹೇಗೆ ಗೊತ್ತಾಗಬೇಕು?</p>
<p>ನಾನು ಹಿಮಾಲಯದಲ್ಲಿ ಕಳೆದ ಬೇಸಿಗೆಯೆಲ್ಲಾ ಪ್ರವಾಸಮಾಡಿದ್ದರಿಂದ ಅಲ್ಲಿಯ ತಂಪಾದ ವಾಯುಗುಣ ನನ್ನನ್ನು ಆರೋಗ್ಯ ಸ್ಥಿತಿಗೆ ತಂದಿತು. ಆದರೆ ನಾನು ಬಯಲು ಪ್ರದೇಶಕ್ಕೆ ಬಂದಕೂಡಲೇ ಮತ್ತೆ ಖಾಯಿಲೆ ಬಿದ್ದೆ. ಇಂದಿನಿಂದ ಕಲ್ಕತ್ತೆಯ ಹವೆ ಅತಿ ತೀಕ್ಷವಾಗುತ್ತಿದೆ. ಆದ್ದರಿಂದ ಶೀಘ್ರದಲ್ಲಿಯೇ ನಾನು ಈ ಸ್ಥಳವನ್ನು ಬಿಟ್ಟು ಹೋಗಬೇಕು. ಈ ಬಾರಿ ಶ್ರೀಮತಿ ಬುಲ್ ಮತ್ತು ಮಿಸ್ ಮ್ಯಾಕ್‌ಲಿಯಾಡ್‌ರವರು ಇಲ್ಲಿಯೇ ಇರುವುದರಿಂದ ನಾನು ಅಮೆರಿಕಾವನ್ನು ಶಾಂತಗೊಳಿಸುತ್ತೇನೆ. ಕಲ್ಕತ್ತೆಯ ಹತ್ತಿರ ಗಂಗಾನದಿಯ ತೀರದಲ್ಲಿ ನಾನು ಸಂಸ್ಥೆಗಾಗಿ ಸ್ವಲ್ಪ ಸ್ಥಳವನ್ನು ಕೊಂಡುಕೊಂಡಿದ್ದೇನೆ. ಅದರಲ್ಲಿಯೇ ಇರುವ ಒಂದು ಸಣ್ಣ ಮನೆಯಲ್ಲಿ ಈಗ ಅವರು ವಾಸಿಸುತ್ತಿದ್ದಾರೆ. ನಾವು ಈಗ ವಾಸಿಸುತ್ತಿರುವ ಮನೆಯಿಂದ ಕೇವಲ ಕಲ್ಲೆಸೆತದ ದೂರದಲ್ಲೇ ಆ ಮನೆಯಿದೆ.</p>
<p>ಆದ್ದರಿಂದ ನಾನು ಅವರನ್ನು ಪ್ರತಿದಿನವೂ ನೋಡುತ್ತಿರುತ್ತೇನೆ. ಅವರು ಅತ್ಯಾನಂದದಿಂದಿದ್ದಾರೆ. ಒಂದು ತಿಂಗಳಲ್ಲೇ ಕಾಶ್ಮೀರ ಪ್ರವಾಸಕ್ಕೆ ಹೋಗಬೇಕೆಂದು ಅಭಿಲಾಷೆಯುಳ್ಳವರಾಗಿದ್ದಾರೆ. ಇವರು ಇಚ್ಛಿಸಿದಲ್ಲಿ, ಬಹುಶಃ ನಾನು ಅವರ ಮಾರ್ಗದರ್ಶಕ, ಸ್ನೇಹಿತ ಮತ್ತು ತತ್ವಶಾಸ್ತ್ರಜ್ಞನಂತೆ ಹೋಗುತ್ತೇನೆ. ಅದಾದನಂತರ ನಾನು ಸ್ವಾತಂತ್ರ್ಯ ಮತ್ತು ಅಪಪ್ರಚಾರದ ದೇಶಕ್ಕೆ (ಅಮೆರಿಕ) ಸಮುದ್ರಯಾನ ಮಾಡುತ್ತೇನೆ.</p>
<p>ಈ ರೋಗಕ್ಕೆ ನನ್ನ ಜೀವ ತೆಗೆಯಲು ಎಷ್ಟೇ ಕಡಮೆ ಎಂದರೂ ಎರಡು ಮೂರು ವರ್ಷಗಳಾದರೂ ಬೇಕು. ಆದ್ದರಿಂದ ಇದಕ್ಕಾಗಿ ನೀನು ಗಾಬರಿಪಡುವ ಆವಶ್ಯಕತೆಯಿಲ್ಲ. ಬಹಳ ಹೆಚ್ಚೆಂದರೆ ಅದು ತೊಂದರೆ ಕೊಡದ ಸ್ನೇಹಿತನಂತೆ ಇರಬಹುದು. ನಾನು ತೃಪ್ತಿಯಿಂದಿದ್ದೇನೆ. ನಾನು ಈ ರಂಗಭೂಮಿಯಿಂದ ಮರೆಯಾದನಂತರ ಈ ಯಂತ್ರ ಮುಂದಕ್ಕೆ ಸಾಗುವಂತೆ ಮಾಡಲು ನಾನು ಎಲ್ಲವನ್ನು ಸರಿಯಾದ ಸ್ಥಿತಿಯಲ್ಲಿಡುವುದಕ್ಕಾಗಿ ಬಹಳವಾಗಿ ಕೆಲಸಮಾಡುತ್ತಿದ್ದೇನೆ. ಬಹುಕಾಲದ ಹಿಂದೆಯೇ</p>

<!-- 349-5/0102-->
<p>ನಾನು ಈ ಜೀವನವನ್ನು ತ್ಯಾಗಮಾಡಿದಾಗಲೆ ಮೃತ್ಯುವನ್ನು ಜಯಿಸಿದ್ದೇನೆ. ನನಗೆ ಈಗಿರುವ ಒಂದೇ ಒಂದು ವ್ಯಾಕುಲವೇನೆಂದರೆ ಕೆಲಸ, ಅದನ್ನು ಕೂಡ ನಾನು ದೇವರಿಗೆ ಅರ್ಪಿಸಿರುವೆ. ಪರಮೋತ್ಕೃಷ್ಟವಾದುದು ಏನೆಂಬುದು ಅವನಿಗೆ ಗೊತ್ತು.</p>
<p>ಅನವರತ ಜಗದೀಶನಲ್ಲಿ ನಿನ್ನ</p>
<p>ವಿವೇಕಾನಂದ ೩೯೨. ಮಿಸ್ ಮ್ಯಾಕ್ಸಿ ಯಾಡ್ ಅವರಿಗೆ *</p>
<p>ಡಾರ್ಜಿಲಿಂಗ್</p>
<p>೧೮ನೇ ಏಪ್ರಿಲ್, ೧೮೯೮ ಪ್ರಿಯ ಜೊ, ಜೊ,</p>
<p>ನಾನು ಜ್ವರದಿಂದ ನರಳುತ್ತಿದ್ದೆ. ಅದು ಹೆಚ್ಚು ಬೆಟ್ಟ ಹತ್ತಿ ಇಳಿಯುವುದ ರಿಂದಲೋ ಅಥವಾ ಆ ಸ್ಥಳದ ಅನಾರೋಗ್ಯದಿಂದಲೋ ಆಗಿರಬಹುದು.</p>
<p>ನಾನು ಇಂದು ಗುಣಮುಖನಾಗಿರುವೆನು. ನಾನು ಒಂದೆರಡು ದಿನಗಳಲ್ಲಿ ಇಲ್ಲಿಂದ ಹೊರಡಬೇಕೆಂದಿರುವೆನು. ಕಲ್ಕತ್ತೆಯಲ್ಲಿ ಬಹಳ ಉಷ್ಣವಾಗಿದ್ದರೂ ನನಗೆ ಅಲ್ಲಿ ನಿದ್ರೆ ಚೆನ್ನಾಗಿ ಬರುತಿತ್ತು ಮತ್ತು ಬಾಯಿ ರುಚಿಯೂ ಇತ್ತು. ಇಲ್ಲಿ ಎರಡೂ ಇಲ್ಲ. ಇದೇ ಆದ ಲಾಭ..</p>
<p>ನಾನು ಮಾರ್ಗರೇಟ್ ವಿಚಾರದಲ್ಲಿ ಮಿಸ್ ಮುಲ್ಲರ್ ಅವರನ್ನು ನೋಡಲು ಆಗಲಿಲ್ಲ. ಆದರೆ ಇಂದು ಅವಳಿಗೆ ಕಾಗದ ಬರೆಯಬೇಕೆಂದಿರುವೆ. ಅವಳು ಅವಳನ್ನು ಬರಮಾಡಿಕೊಳ್ಳಲು ಎಲ್ಲಾ ಸಿದ್ಧತೆಗಳನ್ನೂ ಮಾಡಿಕೊಳ್ಳುತ್ತಿರುವಳು. ಅವರಿಗೆ ಬೆಂಗಾಲಿಯನ್ನು ಕಲಿಸಲು ಗುಪ್ಪನಿಗೆ ಹೇಳಿಯೂ ಆಗಿದೆ. ಈಗ ಅವಳು ಅವಳ ವಿಷಯವಾಗಿ ಏನನ್ನಾದರೂ ಮಾಡಬಹುದು. ಹೇಗಾದರೂ ನಾನು ಕಾಗದ ಬರೆಯುವೆನು.</p>
<p>ಮಾರ್ಗರೇಟ್ ಇಲ್ಲಿರುವಾಗ ಯಾವಾಗ ಬೇಕಾದರೂ ಕಾಶ್ಮೀರವನ್ನು ನೋಡಬಹುದು. ಆದರೆ ಮಿಸ್ ಮ... ಇದಕ್ಕೆ ಒಪ್ಪದೇ ಇದ್ದರೆ ಅವಳು ಮತ್ತು ಮಾರ್ಗರೇಟ್ ಇಬ್ಬರಿಗೂ ಪುನಃ ಮನಸ್ತಾಪ ಬರುವ ಸಂಭವ ಇದೆ. * ಪುನಃ ನಾನು ಆಿ ರಕ್ಕೆ ಹೋಗುವುದು ನಿಶ್ಚಯವಾಗಿಲ್ಲ. ಹೆಚ್ಚಾಗಿ ಕುದುರೆ ಸವಾರಿ ಮಾಡುವುದರಿಂದ ಹಿಂದಿನ ವ್ಯಾಧಿಯನ್ನು ಕೆರಳಿಸುವ ಸಂಭವ ಇದೆ. ನೀನು ಸೇವಿಯರ್ ದಂಪತಿಗಳನ್ನು ನೋಡಲು ಹೋದರೆ ನಾನು ನಿನಗಾಗಿ ಸಿಮ್ಲಾದಲ್ಲಿ ಕಾಯುವೆ. ನಾನು ಬಂದ ಮೇಲೆ ಅದನ್ನು ಕುರಿತು ಯೋಚಿಸುವ, ರಾಮಕೃಷ್ಣ ಮಿಷನ್‌ನಲ್ಲಿ ಮಿಸ್ ನೋಬಲ್ ಮಾತನಾಡಿದಳು ಎಂಬುದನ್ನು ಕೇಳಿ ನನಗೆ ಸಂತೋಷವಾಯಿತು. ತ್ರಿಮೂರ್ತಿಗಳಿಗೆಲ್ಲಾ ನನ್ನ ವಿಶ್ವಾಸಗಳು.</p>
<p>ಎಂದೆಂದಿಗೂ ಭಗವಂತನಲ್ಲಿ ನಿನ್ನ</p>
<p>ವಿವೇಕಾನಂದ</p>
<p>*<span class="en"> C.W, Vol. VIII, P. 448</span></p>

<!-- 349-5/0103-->
<p>೩೯೩. ಸ್ವಾಮಿ ಬ್ರಹ್ಮಾನಂದರಿಗೆ *</p>
<p>ಡಾರ್ಜಿಲಿಂಗ್ ೨೩ನೇ ಏಪ್ರಿಲ್, ೧೮೯೮</p>
<p>ಪ್ರಿಯ ರಾಖಾಲ್,</p>
<p>ಸಂದೂಕ್ಪೂ (೧೧,೯೨೪ ಅಡಿಗಳು) ಮತ್ತು ಇತರ ಸ್ಥಳಗಳಿಂದ ಬಂದ ಮೇಲೆ ನನ್ನ ಆರೋಗ್ಯ ಬಹಳ ಚೆನ್ನಾಗಿತ್ತು. ಆದರೆ ಡಾರ್ಜಿಲಿಂಗಿಗೆ ಬಂದ ಮೇಲೆ ಮೊದಲು ನನಗೆ ಜ್ವರ ಬಂದಿತು. ಅದರಿಂದ ಪಾರಾದ ಮೇಲೆ ಈಗ ನೆಗಡಿ ಮತ್ತು ಕೆಮ್ಮಿನಿಂದ ನರಳುತ್ತಿರುವೆನು. ಈ ಸ್ಥಳದಿಂದ ತಪ್ಪಿಸಿಕೊಂಡು ಹೋಗ ಬೇಕೆಂದು ನಾನು ಪ್ರತಿದಿನವೂ ಯತ್ನಿಸುತ್ತಿರುವೆನು. ಆದರೆ ಅವರು ಸುಮ್ಮನೆ ದೀರ್ಘಕಾಲ ಮುಂದೂಡುತ್ತಿರುವರು. ಹೇಗಾದರೂ ಆಗಲಿ ನಾನು ನಾಳೆ ಭಾನುವಾರ ಈ ಸ್ಥಳವನ್ನು ಬಿಡುವೆ. ಖರ್ಸಿಯಾಂಗ್‌ನಲ್ಲಿ ಒಂದು ದಿನ ಇದ್ದಾದ ಮೇಲೆ ಸೋಮವಾರ ಕಲ್ಕತ್ತೆಗೆ ಹೊರಡುವೆನು ಹೊರಟ ಮೇಲೆ ನಾನು ನಿನಗೆ ತಂತಿಯನ್ನು ಕಳುಹಿಸುತ್ತೇನೆ. ನಾವು ರಾಮಕೃಷ್ಣ ಮಿಷನ್ನಿನ ಒಂದು ವಾರ್ಷಿಕ ಮಾಟಿಂಗ್ ಅನ್ನೂ ಮತ್ತು ಮಠದ ಒಂದು ಮಿಾಟಿಂಗನ್ನೂ ಮಾಡೋಣ. ಈ ಎರಡು ಮಿಾಟಿಂಗುಗಳಲ್ಲಿಯೂ ಕ್ಷಾಮನಿವಾರಣೆಯ ಆಯವ್ಯಯ ಪಟ್ಟಿಯನ್ನು ಒಪ್ಪಿಸಬೇಕು ಮತ್ತು ಕ್ಷಾಮ ನಿವಾರಣೆಯ ವರದಿಯನ್ನು ಪ್ರಕಟಪಡಿಸಬೇಕು. ಇದನ್ನೆಲ್ಲಾ ಅಣಿಯಾಗಿಟ್ಟಿರು.</p>
<p>ಇಂಗ್ಲಿಷ್ ಮಾಸಪತ್ರಿಕೆಯನ್ನು ನಡೆಸುವುದು ಅಷ್ಟು ದುಬಾರಿ ಅಲ್ಲ ಎಂದು ನಿತ್ಯಗೋಪಾಲ ಹೇಳುತ್ತಾನೆ. ಆದಕಾರಣ ಮೊದಲು ಇದನ್ನು ಪ್ರಾರಂಭಿಸೋಣ, ಅನಂತರ ಬೆಂಗಾಳಿ ಮಾಸಪತ್ರಿಕೆಯ ವಿಷಯವನ್ನು ಕುರಿತು ಯೋಚಿಸುವ. ಈ ವಿಷಯವನ್ನೆಲ್ಲ ಕುರಿತು ಚರ್ಚಿಸಬೇಕಾಗಿದೆ. ಯೋಗೇನ್ ಮಾಸಪತ್ರಿಕೆಯ ಜವಾಬ್ದಾರಿಯನ್ನು ತೆಗೆದುಕೊಳ್ಳಲು ಸಿದ್ಧನಾಗಿರುವನೆ ? ಮದ್ರಾಸಿಗೆ ಯಾವಾಗಲಾದರೂ ಶರತ್ ಹೋದರೆ ಇಬ್ಬರೂ ಒಂದು ಉಪನ್ಯಾಸ ಪ್ರವಾಸವನ್ನು ಇಟ್ಟುಕೊಳ್ಳಬಹುದು ಎಂದು ಶಶಿ ಕಾಗದ ಬರೆಯುತ್ತಾನೆ. ಓ! ಇಲ್ಲಿ ಈಗ ಎಷ್ಟು ಧಗೆ ! ಜಿ.ಸಿ., ಶಾರದಾ, ಶಶಿಬಾಬು ಮುಂತಾದವರ ಲೇಖನಗಳು ಅಣಿಯಾಗಿವೆಯೆ ಎಂದು ಶರತ್‌ಗೆ ವಿಚಾರಿಸಲು ಹೇಳು. ನನ್ನ ಪ್ರೀತಿ ಮತ್ತು ಆಶೀರ್ವಾದಗಳನ್ನು ಶ್ರೀಮತಿ ಬುಲ್, ಮಿಸ್ ಮಾಕ್ಷಿಯಾಡ್ ಮತ್ತು ನಿವೇದಿತಾಳಿಗೆ ತಿಳಿಸು.</p>
<p>ನಿನ್ನ ವಿಶ್ವಾಸಪೂರ್ವಕ</p>
<p>ವಿವೇಕಾನಂದ</p>
<p>*<span class="en"> C.W, Vol. VIII, P. 449</span></p>

<!-- 349-5/0104-->
<p>೩೯೪. ಮಿಸ್ ಮ್ಯಾಕ್‌ಲಿಯಾಡ್ ಅವರಿಗೆ *</p>
<p>ಡಾರ್ಜಿಲಿಂಗ್</p>
<p>೨೯ನೇ ಏಪ್ರಿಲ್, ೧೮೯೮ ಪ್ರಿಯ ಜೊ, ಜೊ,</p>
<p>ನನಗೆ ಹಲವು ಸಲ ಜ್ವರ ಬಂತು. ಅವುಗಳಲ್ಲಿ ಕೊನೆಯದು ಇನ್‌ಫೂಯೆಂಜಾ.</p>
<p>ಈಗೇನೊ ಅದು ನನ್ನನ್ನು ಬಿಟ್ಟಿತು. ಆದರೆ ಈಗಲೂ ತುಂಬಾ ದುರ್ಬಲ ವಾಗಿದ್ದೇನೆ. ಪ್ರಯಾಣಕ್ಕೆ ಸಾಕಷ್ಟು ಶಕ್ತಿ ಬಂದೊಡನೆಯೇ ನಾನು ಕಲ್ಕತ್ತೆಗೆ ಬರುವೆನು.</p>
<p>ಭಾನುವಾರ ನಾನು ಡಾರ್ಜಿಲಿಂಗ್ ಬಿಡುವೆನು. ಬಹುಶಃ ಒಂದೆರಡು ದಿನಗಳು ಖರ್ಸಿಯಾಂಗ್‌ನಲ್ಲಿ ಇದು ಅನಂತರ ಕಲತೆಗೆ ನೇರವಾಗಿ ಬರುವೆನು. ಈಗ ಕಲ್ಕತ್ತೆಯಲ್ಲಿ ತುಂಬಾ ಉಷ್ಣವಾಗಿರಬಹುದು. ಚಿಂತೆಯಿಲ್ಲ. ಇದರಿಂದ ಇನ್‌ಫೂಯೆಂಜಾಕ್ಕೆ ಒಳ್ಳೆಯದೇ ಆಯಿತು. ಕಲ್ಕತ್ತೆಯಲ್ಲಿ ಪ್ಲೇಗು ಆರಂಭವಾದರೆ ನಾನು ಮತ್ತೆಲ್ಲಿಗೂ ಹೋಗಕೂಡದು. ನೀನು ಸದಾನಂದನೊಡನೆ ಕಾಶ್ಮೀರಕ್ಕೆ ಹೊರಡು. ವೃದ್ಧರಾದ ದೇವೇಂದ್ರನಾಥ ಠಾಕೂರರು ನಿನಗೆ ಹಿಡಿಸಿದರೆ ? ಸೂರ್ಯ ಚಂದ್ರ ದೇವತೆಗಳನ್ನುಳ್ಳ 'ಹಂಸಬಾಬಾ''ನಂತಹ ಠೀವಿಯ ವ್ಯಕ್ತಿಯಲ್ಲ ಎಂದು ಕಾಣುವುದು. ಗಾಢಾಂಧಕಾರದಲ್ಲಿ ಸೂರ್ಯ ಚಂದ್ರ ನಕ್ಷತ್ರ ದೇವತೆಗಳೆಲ್ಲಾ ನಿದ್ರೆಗೆ ಹೋದ ಮೇಲೆ ನಿನ್ನ ಅಂತರಾಳವನ್ನು ಯಾವುದು ಬೆಳಗಿಸುವುದು? ನನ್ನನ್ನು ಆಗ ಜಾಗೃದವಸ್ಥೆಯಲ್ಲಿ ಇಟ್ಟಿರುವುದು ಹಸಿವು ಎಂಬುದನ್ನು ಈಗ ಕಂಡು ಹಿಡಿದಿರುವೆನು. ಇದು ಜ್ಯೋತಿಯ ಕರೆಸ್ಪಾಂಡೆನ್ಸಿನ ಮಹಾಸಿದ್ಧಾಂತ ! ಅದಿಲ್ಲದೆ ಪ್ರಪಂಚ ಇದುವರೆಗೆ ಎಷ್ಟು ಅಂಧಕಾರದಲ್ಲಿತ್ತು ಎಂಬುದನ್ನು ಕುರಿತು ಯೋಚಿಸಿ ನೋಡು ! ಈ ಜ್ಞಾನ, ಭಕ್ತಿ, ಕರ್ಮ, ಬುದ್ಧ, ಕೃಷ್ಣ, ಕ್ರೈಸ್ತರು ಇವರೆಲ್ಲ ವ್ಯರ್ಥ, ವ್ಯರ್ಥವಾಯಿತು ಅವರ ಜೀವನ ಮತ್ತು ಕೆಲಸ, ಏಕೆಂದರೆ ರಾತ್ರಿ ಸೂರ ಚಂದ್ರರೆಲ್ಲಾ ಹೊರಟುಹೋದ ಮೇಲೆ, ಅಂತರ್ಜೋತಿಯನ್ನು ಯಾವುದು ಬೆಳಗಿಸುವುದು ಎಂಬುದನ್ನು ಅವರು ಕಂಡು ಹಿಡಿಯಲಿಲ್ಲ ! ಇದು ಬಹಳ ಸ್ವಾರಸ್ಯವಾಗಿದೆ ಅಲ್ಲವೆ?</p>
<p>- ನನ್ನ ಊರಿಗೆ ಪ್ಲೇಗು ಬಂದರೆ ನಾನೇ ಅದಕ್ಕೆ ಬಲಿಯಾಗಬೇಕೆಂದು ಪ್ರತಿಜ್ಞೆ ಮಾಡಿರುವೆನು. ಇದೇ ಮಿರುಮಿರುಗುವುದಕ್ಕೆ ಹಾಕುವ ಆಹುತಿ. ಇದೇ ನಿರ್ವಾಣಕ್ಕೆ ಯೋಗ್ಯವಾದ ಮಾರ್ಗವೆಂದು ನಾನು ಭಾವಿಸುತ್ತೇನೆ.</p>
<p>- ನಾನು ಮದ್ರಾಸಿನವರೊಂದಿಗೆ ಬೇಕಾದಷ್ಟು ಕಾಗದ ಪತ್ರಗಳ ವ್ಯವಹಾರವನ್ನು ನಡೆಸಿದೆ. ಅದರ ಪರಿಣಾಮವಾಗಿ ಸದ್ಯಕ್ಕೆ ನಾನು ಅವರಿಗೆ ಯಾವ ಸಹಾಯವನ್ನೂ ಕಳುಹಿಸಬೇಕಾಗಿಲ್ಲ. ಅದಕ್ಕೆ ಬದಲಾಗಿ ನಾನು ಕಲ್ಕತ್ತೆಯಲ್ಲಿ ಈಗ ಒಂದು ಪತ್ರಿಕೆಯನ್ನು ಪ್ರಾರಂಭಿಸಬೇಕೆಂದಿರುವೆ. ಅದನ್ನು ಪ್ರಾರಂಭಿಸಲು ನೀನು ಸಹಾಯ ಮಾಡಿದರೆ ನಾನು</p>
<p>*<span class="en"> C.W, Vol. VIII, P. 450</span></p>

<!-- 349-5/0105-->
<p>ನಿನಗೆ ಎಂದೆಂದಿಗೂ ಋಣಿಯಾಗಿರುವೆನು. ಎಂದಿನಂತೆ ಎಂದಿಗೂ ನಾಶವಾಗದ ಪ್ರೇಮಪೂರ್ವಕ,</p>
<p>ಎಂದೆಂದಿಗೂ ಭಗವಂತನಲ್ಲಿ ನಿನ್ನ</p>
<p>ವಿವೇಕಾನಂದ ೩೯೫, ಸ್ವಾಮಿ ಬ್ರಹ್ಮಾನಂದರಿಗೆ *</p>
<p>ಆಲೂರ</p>
<p>೨೦ನೇ ಮೇ, ೧೮೯೮ ಪ್ರಿಯ ರಾಖಾಲ್,</p>
<p>ನಿನ್ನ ಕಾಗದದಿಂದ ಎಲ್ಲಾ ಸಮಾಚಾರವೂ ತಿಳಿಯಿತು. ನಾನಾಗಲೇ ನೀನು ಕಳುಹಿಸಿದ ತಂತಿಗೆ ಉತ್ತರ ಕಳುಹಿಸಿರುವೆನು. ಯೋಗಿನ್ ಮಾಗೆ ನಿರಂಜನ ಮತ್ತು ಗೋವಿಂದ ಲಾಲ್‌ ಶಾ ಅವರು ಕಾತ್‌ಗೊಡಾಮ್‌ನಲ್ಲಿ ಕಾಯುವರು. ನಾನು ನೈನಿತಾಲ್ ತಲಪಿದ ಮೇಲೆ ಬಾಬುರಾಮ ನೈನಿತಾಲ್‌ಗೆ ಕುದುರೆಯ ಮೇಲೆ ಯಾರು ಎಷ್ಟು ಬೇಡವೆಂದು ಹೇಳಿದರೂ ಕೇಳದೆ ಹೊರಟನು. ಹಿಂತಿರುಗಿ ಬರುವಾಗ ಅವನು ಕೂಡ ಕುದುರೆಯ ಮೇಲೆ ನಮ್ಮೊಡನೆ ಬಂದನು. ನಾನು ದಂಡಿಯಲ್ಲಿದ್ದುದರಿಂದ ಅವನಿಗಿಂತ ಬಹಳ ಹಿಂದೆ ಇದ್ದೆನು. ನಾನು ರಾತ್ರಿ ಡಾಕ್ ಬಂಗಲೋ ಸೇರಿದಾಗ ಬಾಬುರಾಮ ಪುನಃ ಕುದುರೆಯಿಂದ ಬಿದ್ದನೆಂದು ಕೇಳಿದೆನು. ಅದರಿಂದ ಅವನ ಒಂದು ಕೈಗೆ ಗಾಯವಾಗಿದೆ ಎಂದೂ ಮೂಳೆ ಏನೂ ಮುರಿಯಲಿಲ್ಲವೆಂದೂ ತಿಳಿದು ಬಂತು. ಎಲ್ಲಿ ನಾನು ಅವನನ್ನು ಬೈಯುತ್ತೇನೆಯೋ ಎಂದು ಅವನು ಹೊರಗೆ ಯಾರೋ ಗೃಹಸ್ಥರ ಮನೆಯಲ್ಲಿ ತಂಗಿದ್ದ. ಅವನು ಕೆಳಗೆ ಬಿದ್ದಿದ್ದರಿಂದ ಮಿಸ್ ಮ್ಯಾಕ್ಸಿಯಾಡ್ ತನ್ನ ದಂಡಿಯನ್ನು ಅವನಿಗೆ ಕೊಟ್ಟು ಇವಳು ಅವನ ಕುದುರೆಯ ಮೇಲೆ ಬಂದಳು. ಅಂದಿನ ರಾತ್ರಿ ಅವನು ನನ್ನನ್ನು ನೋಡಲೇ ಇಲ್ಲ. ಮಾರನೆ ದಿನ ನಾನು ಅವನಿಗೆ ಒಂದು ದಂಡಿಯನ್ನು ಗೊತ್ತುಮಾಡುವುದಕ್ಕೆ ಪ್ರಯತ್ನ ಮಾಡುತ್ತಿದ್ದೆ. ಆಗ ಅವನಾಗಲೇ ಕಾಲುನಡಿಗೆಯಲ್ಲೇ ಹೊರಟುಹೋಗಿರುವನು ಎಂಬುದನ್ನು ಕೇಳಿದೆ. ಅವನಿಂದ ನಾನು ಯಾವ ಸುದ್ದಿಯನ್ನೂ ಕೇಳಲಿಲ್ಲ. ನಾನು ಒಂದೆರಡು ಸ್ಥಳಗಳಿಗೆ ತಂತಿಯನ್ನು ಕೊಟ್ಟಿರುವೆನು. ಆದರೆ ನನಗೆ ಇನ್ನೂ ಯಾವ ಸಮಾಚಾರವೂ ಬಂದಿಲ್ಲ. ಬಹುಶಃ ಅವನು ಯಾವುದಾದರೂ ಹಳ್ಳಿಯಲ್ಲಿ ಇರಬಹುದು. ಒಳ್ಳೆಯದು. ಅವರು ಇತರರ ಚಿಂತೆಯನ್ನು ಹೆಚ್ಚಿಸುವುದರಲ್ಲಿ ನಿಸ್ಸಿಮರು.</p>
<p>ಯೋಗಿನ್‌ಮಾಗೆ ಒಂದು ದಂಡಿ ಇರುವುದು. ಉಳಿದವರೆಲ್ಲ ಕಾಲುನಡಿಗೆಯಲ್ಲೇ ಹೋಗಬೇಕಾಗುವುದು.</p>
<p>ನನ್ನ ಆರೋಗ್ಯ ಈಗ ಉತ್ತಮಗೊಂಡಿದೆ. ಆದರೆ ಅಗ್ನಿಮಾಂದ್ಯ ಇನ್ನೂ ಹೋಗಿಲ್ಲ. ನಿದ್ರೆ ಬರದೆ ಇರುವ ಜಾಡ್ಯ ಪುನಃ ಕಾಲಿಟ್ಟಿದೆ. ನೀನು ಏನಾದರೂ ಆಯುರ್ವೇದದ ಒಳ್ಳೆಯ ಔಷಧಿಯನ್ನು ಕಳುಹಿಸಿದರೆ ಬಹಳ ಸಹಾಯವಾದೀತು.</p>
<p>00</p>
<p>*<span class="en"> C.W, Vol. VIII, P.451</span></p>

<!-- 349-5/0106-->
<p>- ಇಲ್ಲಿ ಎಲ್ಲೋ ಒಂದೆರಡು ಪ್ಲೇಗಿನ ಕೇಸುಗಳು ಇರುವುದರಿಂದ ಸರ್ಕಾರದ ಪ್ಲೇಗಿನ ಆಸ್ಪತ್ರೆಯಲ್ಲಿ ಬೇಕಾದಷ್ಟು ಸ್ಥಳ ಇದೆ. ಪ್ರತಿಯೊಂದು ಮೊಹಲ್ಲಾದಲ್ಲಿಯೂ ಒಂದು ಆಸ್ಪತ್ರೆಯನ್ನು ತೆರೆಯುವ ಯೋಜನೆ ಇದೆ. ಇವುಗಳನ್ನೆಲ್ಲಾ ಗಮನಿಸಿಕೊಂಡು ಪರಿಸ್ಥಿತಿಗೆ ಅನುಗುಣವಾಗಿ ವ್ಯವಹರಿಸು. ಆದರೆ ಬಾಗ್‌ಬಜಾರಿನಲ್ಲಿ ಯಾರೋ ಏನೋ ಹೇಳಿದರೆ ಅದು ಜನಾಭಿ ಪ್ರಾಯವೆಂದು ಭಾವಿಸ ಬೇಡ, ಮುಖ್ಯವಾದ ಕೆಲಸಕ್ಕೆ ಧನಾಭಾವವಾಗದಂತೆ ನೋಡಿಕೊ. ಹಣವು ವೃಥಾ ವ್ಯರ್ಥವಾಗುವುದರ ಮೇಲೆಯೂ ಕಣ್ಣನ್ನು ಇಟ್ಟಿರಬೇಕು. ಸದ್ಯಕ್ಕೆ ರಾಮಲಾಲನಿಗೆ ರಘುವೀರನ * ಹೆಸರಿನಲ್ಲಿ ಒಂದು ಸಣ್ಣ ಸ್ಥಳವನ್ನು ಕೊಂಡುಕೊ. ಕೊಳ್ಳುವಾಗ ಚೆನ್ನಾಗಿ ಪರ್ಯಾಲೋಚಿಸು. ಮೊದಲು ಶ್ರೀ ಮಾತೆಯು ಅದಕ್ಕೆ ಅಧಿಕಾರಿಣಿಯಾಗುವರು. ಅವರ ನಂತರ ರಾಮಲಾಲ; ಅವರ ನಂತರ ಶಿಬು ಬರುವನು ಅಥವಾ ನಿನಗೆ ಯಾವುದು ಉಚಿತವೆಂದು ತೋರುವುದೋ ಅದರಂತೆ ಮಾಡು. ನಿನಗೆ ಸರಿ ಎಂದು ಗೋಚರಿಸಿದರೆ ಈಗಿನಿಂದಲೇ ಕಟ್ಟಡವನ್ನು ಕಟ್ಟಲು ಪ್ರಾರಂಭಿಸಬಹುದು. ಏಕೆಂದರೆ ಹೊಸಮನೆಯಲ್ಲಿ ಒಂದೆರಡು ತಿಂಗಳು ಆಗುವವರೆಗೆ ವಾಸಿಸುವುದು ಯೋಗ್ಯವಲ್ಲ. ಅದರಲ್ಲಿ ತುಂಬಾ ತೇವ ಇರುವುದು. ನೆಲ ಕೊಚ್ಚಿಕೊಂಡು ಹೋಗದಂತೆ ತಡೆಯುವ ಗೋಡೆಯನ್ನು ಅನಂತರ ಕಟ್ಟಿಸಿಕೊಳ್ಳಬಹುದು. ಪತ್ರಿಕೆಗೆ ನಾನು ಹಣವನ್ನು ಸಂಗ್ರಹಿಸಲು ಯತ್ನಿಸುತ್ತಿರುವೆನು. ನಾನು ಪತ್ರಿಕೆಗಾಗಿ ಕಳುಹಿಸಿದ ೧೨೦೦ ರೂ.ಗಳನ್ನು ಅದಕ್ಕೆ ಮಾತ್ರ ಮೀಸಲಾಗಿಡು. ಇದನ್ನು ಗಮನದಲ್ಲಿಟ್ಟುಕೊ.. - ಇತರರೆಲ್ಲಾ ಇಲ್ಲಿ ಆರೋಗ್ಯದಿಂದ ಇರುವರು. ಸದಾನಂದ ನಿನ್ನೆ ತನ್ನ ಕಾಲನ್ನು ಉಳುಕಿಸಿಕೊಂಡನು. ಸಂಜೆಹೊತ್ತಿಗೆ ತಾನು ಸರಿಯಾಗುತ್ತೇನೆಂದು ಅವನು ಹೇಳುತ್ತಿದ್ದಾನೆ. ಈ ಸಮಯದಲ್ಲಿ ಆಿ ರದಲ್ಲಿ ಹವಾಗುಣ ಬಹಳ ಚೆನ್ನಾಗಿದೆ. ಅದೂ ಅಲ್ಲದೆ ಸೇವಿಯರ್ ಮಾಡಿಕೊಂಡಿರುವ ಬಾಡಿಗೆ ಮನೆ ಆಿ ರದಲ್ಲೆಲ್ಲ ಶ್ರೇಷ್ಠವಾದ ಮನೆ. ಅದರ ಎದುರಿಗೆ ಆನಿ ಬೆಸೆಂಟ್ ಒಂದು ಸಣ್ಣ ಮನೆ ಮಾಡಿಕೊಂಡು ಚಕ್ರವರ್ತಿಯೊಡನೆ ಇರುವರು. ಚಕ್ರವರ್ತಿ ಈಗ (ಘಾಜೀಪುರದ) ಗಗನನ ಅಳಿಯನಾಗಿರುವನು. ಒಂದು ದಿನ ನಾನು ಅವನನ್ನು ನೋಡಲು ಹೋದೆ. ಆಗ ಆನಿ ಬೆಸೆಂಟ್ ತಮ್ಮ ಮತ್ತು ನನ್ನ ಸಂಸ್ಥೆಗಳು ಜಗತ್ತಿನಾದ್ಯಂತ ಸ್ನೇಹದಿಂದಿರಬೇಕು ಇತ್ಯಾದಿಯಾಗಿ ಹೇಳಿದರು. ಇವತ್ತು ಟೀಗೆ, ಬೆಸೆಂಟ್ ಬರುವರು. ನಮ್ಮ ಮಹಿಳೆಯರು ಹತ್ತಿರದಲ್ಲೇ ಒಂದು ಸಣ್ಣ ಬಂಗಲೆಯಲ್ಲಿ ಇರುವರು. ಅವರೆಲ್ಲಾ ಸೌಖ್ಯವಾಗಿರುವರು. ಆದರೆ ಮಿಸ್ ಮ್ಯಾಕ್ಸಿಯಾಡ್‌ಗೆ ಮಾತ್ರ ಇಂದು ಸ್ವಲ್ಪ ಅನಾರೋಗ್ಯವಾಗಿದೆ. ದಿನ ಕಳೆದಂತೆ ಹ್ಯಾರಿ ಸೇವಿಯರ್ ಹೆಚ್ಚು ಹೆಚ್ಚು ಸಾಧುವಾಗುತ್ತ ಬರುತ್ತಿರುವನು. ಸೋದರ ಹರಿ ನಿನಗೆ ಅಭಿನಂದನೆಗಳನ್ನು ಕಳುಹಿಸುತ್ತಾನೆ. ಸದಾನಂದ, ಅಜಯ್, ಸುರೇನ್ ಇವರುಗಳು ನಿನಗೆ ತಮ್ಮ ಪ್ರಣಾಮಗಳನ್ನು ಸಲ್ಲಿಸುತ್ತಾರೆ. ನಿನಗೆ ಮತ್ತು ಎಲ್ಲರಿಗೂ ನನ್ನ ಪ್ರೀತಿಗಳು.</p>
<p>ವಿಶ್ವಾಸಪೂರ್ವಕ ನಿನ್ನ</p>
<p>ವಿವೇಕಾನಂದ * ಕಾಮಾರಪುಕುರದಲ್ಲಿ ಶ್ರೀರಾಮಕೃಷ್ಣರ ಮನೆದೇವರು.</p>

<!-- 349-5/0107-->
<p>೩೯೬, ನಿವೇದಿತಾಳಿಗೆ *</p>
<p>ಆಿರ</p>
<p>೨೦ನೇ ಮೇ, ೧೮೯೮ ಪ್ರಿಯ ಮಾರ್ಗರೇಟ್, - ಕರ್ತವ್ಯಕ್ಕೆ ಕೊನೆಯೇ ಇಲ್ಲ. ಈ ಜಗತ್ತು ಸಂಪೂರ್ಣವಾಗಿ ಸ್ವಾರ್ಥಮಯ. ಧೈರ್ಯದಿಂದಿರು. ಒಳ್ಳೆಯ ಕಾರ್ಯ ಮಾಡಿದವರಾರೂ ದುಃಖಕ್ಕೆ ಒಳಗಾಗಿಲ್ಲ.”</p>
<p>ನಿರಂತರವೂ ನಿನ್ನ</p>
<p>ವಿವೇಕಾನಂದ ೩೯೭. ಖೇತ್ರಿ ಮಹಾರಾಜರಿಗೆ * *</p>
<p>ಆಿರ</p>
<p>೯ನೇ ಜೂನ್, ೧೮೯೮ ಘನತೆವೆತ್ತ ಮಹಾರಾಜರಿಗೆ,</p>
<p>ನಿಮ್ಮ ಆರೋಗ್ಯ ಅಷ್ಟು ಚೆನ್ನಾಗಿಲ್ಲ ಎಂದು ಕೇಳಿ ಬಹಳ ವ್ಯಥೆಯಾಯಿತು. ನೀವು ಕೆಲವು ದಿನಗಳಲ್ಲಿ ಚೆನ್ನಾಗುವಿರಿ ಎಂದು ಆಶಿಸುತ್ತೇನೆ.</p>
<p>ನಾನು ಬರುವ ಶನಿವಾರ ಕಾಶ್ಮೀರಕ್ಕೆ ಹೋಗುತ್ತೇನೆ. ನೀವು ಅಲ್ಲಿಯ ರೆಸಿಡೆಂಟರಿಗೆ ಕೊಟ್ಟ ಪರಿಚಯ ಪತ್ರವಿದೆ. ಆದರೆ ನೀವು ರೆಸಿಡೆಂಟರಿಗೆ ಆಗಲೆ ಒಂದು ಪರಿಚಯ ಪತ್ರವನ್ನು ನನಗೆ ಕೊಟ್ಟಿರುವಿರಿ ಎಂದು ಕಾಗದವನ್ನು ಬರೆದರೆ ಒಳ್ಳೆಯದಾದೀತು.</p>
<p>ನೀವು ದಯವಿಟ್ಟು ಜಗಮೋಹನಲಾಲ್ ಅವರಿಗೆ, ನಿಂಬಾರ್ಕ ಭಾಷ್ಯ (ವ್ಯಾಸಸೂತ್ರದ ಮೇಲೆ) ಮತ್ತು ಇತರ ಭಾಷ್ಯಗಳನ್ನು ತನ್ನ ಪಂಡಿತರ ಸಹಾಯದಿಂದ ನನಗೆ ಕಳುಹಿಸಬೇಕೆಂದು ಕಿಶನ್‌ಗ‌ ದಿವಾನರಿಗೆ ಕಾಗದ ಬರೆಯುವಂತೆ ದಯವಿಟ್ಟು ಹೇಳುವಿರಾ? ಅವರು ಹಿಂದೆ ನನಗೆ ಮಾತು ಕೊಟ್ಟಿದ್ದರು. ಎಲ್ಲಾ ಪ್ರೀತಿ ಮತ್ತು ಆಶೀರ್ವಾದಗಳೊಡನೆ ನಿಮ್ಮ</p>
<p>ವಿವೇಕಾನಂದ - ವಿ.ಸೂ - ಪಾಪ ಗುಡ್ವಿನ್ ತೀರಿಕೊಂಡ. ಜಗಮೋಹನ್‌ಗೆ ಅವನು ಚೆನ್ನಾಗಿ ಗೊತ್ತು. ಸಾಧ್ಯವಿದ್ದರೆ ನನಗೆ ಒಂದೆರಡು ಹುಲಿಯ ಚರ್ಮ ಬೇಕಾಗಿದೆ. ಇಬ್ಬರು ಐರೋಪ್ಯ ಸ್ನೇಹಿತರಿಗೆ ಬಹುಮಾನವಾಗಿ ಕೊಡಬೇಕೆಂದಿರುವೆನು. ಅದನ್ನು ಮಠದ ವಿಳಾಸಕ್ಕೆ ಕಳುಹಿಸಿ. ಪಾಶ್ಚಾತ್ಯರಿಗೆ ಇದು ತುಂಬಾ ತೃಪ್ತಿದಾಯಕವಾದ ಬಹುಮಾನದಂತೆ ಕಾಣುವುದು.</p>
<p>*<span class="en"> C.W, Vol. VI, P. 415</span></p>
<p>**<span class="en"> C.W, Vol. V, P. 140</span></p>

<!-- 349-5/0108-->
<p>೩೯೮, ನೈನಿತಾಲಿನ ಮಹಮದ್ ಸರ್ಫರಾಜ್ ಹುಸೆನ್ ಅವರಿಗೆ*</p>
<p>ಆಲೋರ</p>
<p>೧೦ನೇ ಜೂನ್, ೧೮೯೮ ನನ್ನ ಪ್ರಿಯ ಸ್ನೇಹಿತರೆ,</p>
<p>ನಿನ್ನ ಪತ್ರವನ್ನು ನಾನು ತುಂಬಾ ಮೆಚ್ಚುತ್ತೇನೆ. ಜಗದೀಶನು ಮೌನವಾಗಿ ನಮ್ಮ ತಾಯ್ತಾಡಿನಲ್ಲಿ ಅಮೋಘವಾದ ಮಾರ್ಪಾಡುಗಳನ್ನು ಮಾಡುತ್ತಿರುವನೆಂದು ಕೇಳಿ ನನಗೆ ತುಂಬಾ ಸಂತೋಷವಾಯಿತು.</p>
<p>ನಾವು ಅದನ್ನು ವೇದಾಂತಿಸಮ್ ಅಥವಾ ಇನ್ನು ಯಾವ ಇಸಮ್ ಎಂದಾದರೂ ಕರೆಯೋಣ. ಸತ್ಯವೇನೆಂದರೆ, ಧರ್ಮ ಮತ್ತು ತತ್ವದ ಕೊನೆಯ ಮಾತೆ ಅದೈತ. ಆ ಒಂದು ಸ್ಥಿತಿಯಿಂದ ಮಾತ್ರ ಎಲ್ಲಾ ಧರ್ಮಗಳನ್ನು ಪಂಥಗಳನ್ನು ಪ್ರೀತಿಯಿಂದ ನೋಡಬಹುದು. ಮುಂದಿನ ಬುದ್ದಿವಂತರಾದ ಮಾನವರ ಧರ್ಮ ಅದು ಎಂದು ನಾವು ನಂಬುತ್ತೇವೆ. ಹಿಂದೂಗಳು ಉಳಿದ ಜನಾಂಗಗಳೆಲ್ಲಕ್ಕಿಂತಲೂ ಬೇಗ ಅದನ್ನು ಕಂಡುಹಿಡಿದರು ಎಂಬ ಕೀರ್ತಿಯನ್ನು ಹೊಂದಬಹುದು. ಏಕೆಂದರೆ ಅವರು ಯಹೂದ್ಯರು ಮತ್ತು ಅರಬ್ಬಿಯರಿಗಿಂತ ಪುರಾತನರು. ಆದರೂ ಕೂಡ, ಮಾನವರನ್ನೆಲ್ಲ ತನ್ನ ಆತ್ಮ ಎಂದು ತಿಳಿದು ಅದರಂತೆ ವರ್ತಿಸುವಂಥ ಅನುಷ್ಠಾನ ಅದೈತವು ಹಿಂದೂಗಳಲ್ಲಿ ಇನ್ನೂ ಸಾರ್ವತ್ರಿಕವಾಗಿ ಪ್ರಚಲಿತವಾಗಿಲ್ಲ.</p>
<p>ಅದಲ್ಲದೆ ನನ್ನ ಅನುಭವವೇನೆಂದರೆ, ಈ ಸಮತ್ವವನ್ನು ಯಾವ ಮತಾನುಯಾಯಿ ಗಳಾದರೂ ಆಗಲಿ ಸಾಧ್ಯವಾದಷ್ಟು ಅನುಷ್ಠಾನ ರೂಪಕ್ಕೆ ತಂದಿದ್ದರೆ ಅದೇ ಇಸ್ಲಾಂ ಧರ್ಮ, ಇಸ್ಲಾಂ ಧರ್ಮವು ಮಾತ್ರವೇ.</p>
<p>ಆದುದರಿಂದ ಅನುಷ್ಠಾನದ ಇಸ್ಲಾಂ ಧರ್ಮದ ಸಹಾಯವಿಲ್ಲದೆ ವೇದಾಂತ ತತ್ವಗಳು ಎಷ್ಟು ಸೂಕ್ಷ್ಮವಾಗಿ ಅಮೋಘವಾಗಿದ್ದರೂ, ಮಾನವ ವರ್ಗದ ಬಹುಮಂದಿಗೆ ಪ್ರಯೋಜನವಿಲ್ಲವೆಂದು ನಾನು ದೃಢವಾಗಿ ನಂಬಿರುವೆನು. ನಾವು ಮಾನವ ವರ್ಗವನ್ನು ಎಲ್ಲಿ ವೇದಗಳು, ಬೈಬಲ್, ಬೊರಾನ್ ಇಲ್ಲವೋ ಅಲ್ಲಿಗೆ ಕರೆದೊಯ್ಯಬೇಕು. ಆದರೂ ಕೂಡ ವೇದ, ಬೈಬಲ್ ಮತ್ತು ಬೊರಾನುಗಳ ಸಾಮರಸ್ಯದಿಂದ ಇದನ್ನು ಸಾಧಿಸಬೇಕಾಗಿದೆ. ಮಾನವ ವರ್ಗಕ್ಕೆ ಭಿನ್ನ ಧರ್ಮಗಳು ಏಕವಾದ ಒಂದೇ ಧರ್ಮದ ಅನಂತ ಅಭಿವ್ಯಕ್ತಿಗಳೆಂಬುದನ್ನು ಕಲಿಸಬೇಕು. ಇದರಿಂದ ಪ್ರತಿಯೊಬ್ಬನೂ ತನಗೆ ಯಾವುದು ಉತ್ತಮ ಮಾರ್ಗವೋ ಅದನ್ನು ಆರಿಸಿಕೊಳ್ಳಬಹುದು.</p>
<p>ನಮ್ಮ ಮಾತೃಭೂಮಿಯಲ್ಲಿ ಹಿಂದೂ ಮತ್ತು ಮುಸಲ್ಮಾನ ಎರಡು ಮಹಾ ಧರ್ಮಗಳೂ ಮಿಲನವಾಗಬೇಕು. ವೇದಾಂತದ ಮಿದುಳು, ಇಸ್ಲಾಮಿನ ದೇಹ. ಇದೊಂದೇ ಪುರೋಗಮನಕ್ಕೆ ಹಾದಿ.</p>
<p>*<span class="en"> C.W, Vol. VI, P. 415</span></p>

<!-- 349-5/0109-->
<p>ನನ್ನ ಬಗೆಗಣ್ಣಿಗೆ ಇಂದಿನ ಗೊಂದಲ ಮತ್ತು ತಿಕ್ಕಾಟದಿಂದ ವೇದಾಂತದ ಮಿದುಳು, ಇಸ್ಲಾಮಿನ ದೇಹದಿಂದ ಕೂಡಿದ ತೇಜೋಮಯವಾದ ಅಜೇಯವಾದ ಮುಂದಿನ ನಿಷ್ಕಳಂಕ ಭಾರತದ ಉದಯ ಕಾಣುವುದು. - ಮಾನವನ ಉದ್ದಾರಕ್ಕೆ, ಅದರಲ್ಲೂ ಅತಿ ದೀನರಾದ ನಮ್ಮ ತಾಯ್ತಾಡಿನವರ ಸೇವೆಗೆ ಜಗದೀಶನು ನಿನ್ನನ್ನು ಒಂದು ಯಂತ್ರವನ್ನಾಗಿ ಮಾಡಲಿ ಎಂದು ಬೇಡುವೆ.</p>
<p>ವಿಶ್ವಾಸಪೂರ್ವಕ</p>
<p>ವಿವೇಕಾನಂದ ೩೯೯. ಇ.ಟಿ. ಸ್ಟರಿ ಅವರಿಗೆ *</p>
<p>ಕಾಶ್ಮೀರ</p>
<p>೩ನೇ ಜುಲೈ, ೧೮೯೮ ಪ್ರಿಯ ಸ್ವರಿ, ಈ ಪುಸ್ತಕದ ಎರಡು ಮುದ್ರಣಗಳಿಗೆ ನನ್ನ ಒಪ್ಪಿಗೆ ಇತ್ತು. ಇತರರು ನನ್ನ ಪುಸ್ತಕಗಳನ್ನು ಪ್ರಕಟಿಸಲು ಯಾವ ಅಭ್ಯಂತರವೂ ಇಲ್ಲ ಎಂದು ನಾವಿಬ್ಬರೂ ಒಪ್ಪಿಕೊಂಡಿದ್ದೆವು. ಶ್ರೀಮತಿ ಬುಲ್‌ಗೆ ಇವುಗಳೆಲ್ಲಾ ಗೊತ್ತು. ಅವಳು ನಿನಗೆ ಕಾಗದ ಬರೆಯುವಳು. - ಕೆಲವು ದಿನಗಳ ಹಿಂದೆ ಮಿಸ್ ಸೌಟರ್‌ಳಿಂದ ಒಂದು ಒಳ್ಳೆಯ ಪತ್ರ ಬಂತು. ಅವಳು ಹಿಂದಿನಂತೆಯೇ ಸ್ನೇಹಪರಳಾಗಿರುವಳು. ಮಕ್ಕಳಿಗೆ, ನಿನ್ನ ಹೆಂಡತಿಗೆ ಮತ್ತು ನಿನಗೆ ಪ್ರೀತಿಗಳು.</p>
<p>ಎಂದಿಗೂ ಭಗವಂತನಲ್ಲಿ ನಿನ್ನ</p>
<p>ವಿವೇಕಾನಂದ ೪೦೦. ಸ್ವಾಮಿ ಬ್ರಹ್ಮಾನಂದರಿಗೆ * *</p>
<p>ಶ್ರೀನಗರ</p>
<p>೧೭ನೇ ಜುಲೈ, ೧೮೯೮ ಪ್ರಿಯ ರಾಖಾಲ್,</p>
<p>. ನಿನ್ನ ಪತ್ರದಿಂದ ಸಮಾಚಾರವೆಲ್ಲ ತಿಳಿಯಿತು... ಶಾರದನ ವಿಷಯವಾಗಿ ನೀನು ಬರೆದಿರುವುದರ ಬಗ್ಗೆ ನನ್ನ ಅಭಿಪ್ರಾಯವೇನೆಂದರೆ ಬಂಗಾಳಿ ಭಾಷೆಯಲ್ಲಿ ಪತ್ರಿಕೆಯು ಆರ್ಥಿಕ ದೃಷ್ಟಿಯಿಂದ ಜಯಪ್ರದವಾಗುವುದು ಬಹಳ ಕಷ್ಟ. ಆದರೆ ನೀವುಗಳೆಲ್ಲಾ ಒಟ್ಟಿಗೆ ಸೇರಿ ಮನೆಮನೆಗೆ ಹೋಗಿ ಚಂದಾದಾರರನ್ನು ಸಂಗ್ರಹಿಸಿದರೆ ಸುಲಭವಾದೀತು. ಈ ವಿಷಯದಲ್ಲಿ ನೀವುಗಳೆಲ್ಲಾ ಹೇಗೆ ಇತ್ಯರ್ಥ ಮಾಡುತ್ತೀರೋ ಹಾಗೆ ಮಾಡಿ. ಪಾಪ, ಶಾರದನಿಗೆ ಆಗಲೇ ಒಂದು ಸಲ ನಿರಾಶೆ ಆಗಿದೆ. ಅಂತಹ ನಿಃಸ್ವಾರ್ಥನಾದ, ಕಷ್ಟಪಟ್ಟು ಕೆಲಸ ಮಾಡುವವನನ್ನು ಪ್ರೋತ್ಸಾಹಿಸುವುದಕ್ಕಾಗಿ ಒಂದುವೇಳೆ ನಾವು ಒಂದು</p>
<p><span class="en">*C.W, Vol. VIII, P. 453</span></p>
<p>**<span class="en"> C.W, Vol. VIII, P. 454</span></p>

<!-- 349-5/0110-->
<p>ಸಾವಿರ ರೂಪಾಯಿಯನ್ನು ಕಳೆದುಕೊಂಡರೆ ಅದರಿಂದ ನಮಗಾಗುವ ಅಪಾಯವೇನು? ರಾಜಯೋಗವನ್ನು ಅಚ್ಚುಹಾಕಿಸುವುದೇನಾಯಿತು? ಅದನ್ನು ನಮಗೆ ಮುದ್ರಿಸಲು ಸಾಧ್ಯವಿಲ್ಲದೇ ಇದ್ದರೆ ಕೊನೆಗೆ ಉಪೇನ್‌ಗೆ ಅದನ್ನು ಕೊಡಬಹುದು. ಅದರ ಮಾರಾಟದಿಂದ ಬರುವ ಲಾಭ ಇಬ್ಬರಿಗೂ ಹಂಚಿಕೆಯಾಗಬೇಕೆಂದು ಷರತ್ತು ಅಲ್ಲಿರಬೇಕು... ಹಣದ ವಿಚಾರದಲ್ಲಿ ಹಿಂದೆ ನಾನು ಕೊಟ್ಟ ಬುದ್ದಿವಾದವೇ ಕೊನೆಯದು. ಇನ್ನು ಮೇಲೆ ಖರ್ಚು ಮುಂತಾದುವುಗಳ ವಿಷಯದಲ್ಲಿ ನಿನಗೆ ಹೇಗೆ ಸೂಕ್ತವಾಗಿ ತೋರುವುದೋ ಹಾಗೆ ಮಾಡು, ಇತರರಿಗೆ ಸಹಾಯಮಾಡುವ ವಿಷಯದಲ್ಲಿ ನಿನ್ನ ಸಲಹೆಯೇ ಸೂಕ್ತ, ನನ್ನದು ತಪ್ಪು ಎಂದು ತೋರುವುದು. ಎಂದರೆ ಒಂದೇ ಸಲ ಒಬ್ಬರಿಗೆ ಸಾಕಾದಷ್ಟು ಹಣವನ್ನು ಕೊಟ್ಟು ಸಹಾಯ ಮಾಡಿದರೆ ಅವರು ಕೃತಜ್ಞತೆಯನ್ನು ತೋರುವ ಬದಲು ಯಾರೋ ಒಬ್ಬ ಏನೂ ತಿಳಿಯದ ಮನುಷ್ಯ ನಿರುವನು, ಅವನಿಂದ ನಾವು ಸುಲಿಯುತ್ತಿರಬಹುದು ಎಂದು ಭಾವಿಸುವರು. ಸ್ವೀಕರಿಸುವವನನ್ನು ಎಂತಹ ಅಧೋಗತಿಗೆ ಇದು ತರುವುದು ಎಂಬುದನ್ನು ಕುರಿತು ನಾನು ಆಲೋಚಿಸಲೇ ಇಲ್ಲ. ಎರಡನೆಯದಾಗಿ, ನಾವು ಯಾವ ಉದ್ದೇಶಕ್ಕಾಗಿ ಹಣವನ್ನು ಎತ್ತುವೆವೊ, ಅದನ್ನು ಬೇರೆ ಉದ್ದೇಶಕ್ಕೆ ಖರ್ಚು ಮಾಡಲು ನಮಗೆ ಯಾವ ಅಧಿಕಾರವೂ ಇಲ್ಲ. ನೀನು ಜಪಮಾಲೆಯನ್ನು<span class="en"> Clo, </span>ಋಷಿಬರ್ ಮುಖ್ಯೋಪಾಧ್ಯಾಯ, ಚೀಫ್ ಜಸ್ಟೀಸ್, ಕಾಶ್ಮೀರ ಎಂದು ಶ್ರೀಮತಿ ಬುಲ್‌ಗೆ ಕಳುಹಿಸಿದರೆ ಅದು ಅವಳಿಗೆ ತಲುಪುವುದು. ಶ್ರೀ ಮಿತ್ರ ಮತ್ತು ಚೀಫ್ ಜಸ್ಟೀಸ್ ಅವರನ್ನು ಚೆನ್ನಾಗಿ ನೋಡಿಕೊಳ್ಳುತ್ತಿರುವರು. ನಮಗೆ ಕಾಶ್ಮೀರದಲ್ಲಿ ಇನ್ನೂ ಸ್ಥಳ ಸಿಕ್ಕಿಲ್ಲ. ಆದರೆ ಬೇಗ ಸಿಗಬಹುದು ಎಂಬ ನಿರೀಕ್ಷೆ ಇದೆ. ನೀನು ಒಂದು ಚಳಿಗಾಲವನ್ನು ಇಲ್ಲಿ ಕಳೆದರೆ ನಿನ್ನ ಆರೋಗ್ಯವನ್ನು ಉತ್ತಮಪಡಿಸಿಕೊಳ್ಳುವುದರಲ್ಲಿ ಸಂದೇಹವಿಲ್ಲ. ಮನೆ ಚೆನ್ನಾಗಿದ್ದರೆ, ಬೇಕಾದಷ್ಟು ಸೌದೆ, ಉಪಯೋಗಿಸಲು ಶಾಖವಾದ ಬಟ್ಟೆಗಳು ಇದ್ದರೆ ಹಿಮಾವೃತ ದೇಶದಲ್ಲಿ ಜೀವನ ಬಹಳ ಸುಖಕರವಾಗಿರುವುದು. ಅದೂ ಅಲ್ಲ ದೆ ಯಾರಿಗೆ ಉದರವಾಧಿ ಇದೆಯೋ ಅವರಿಗೆ ಛಳಿದೇಶ ಬಹಳ ಒಳ್ಳೆಯದು. ಬರುವಾಗ ಯೊಗೇನ್‌ನನ್ನು ಕರೆದುಕೊಂಡು ಬಾ. ಇಲ್ಲಿ ನೆಲ ಕಲ್ಲುಗಳಿಂದ ತುಂಬಿಲ್ಲ. ಬಂಗಾಳದಂತೆ ಜೇಡಿಮಣ್ಣಿನಿಂದ ಕೂಡಿದೆ.</p>
<p>ಆಿ ರದಿಂದ ಪತ್ರಿಕೆಯನ್ನು ಹೊರಡಿಸಿದರೆ ಕೆಲಸ ಚೆನ್ನಾಗಿ ಅಭಿವೃದ್ದಿ ಯಾಗುವುದು, ಹಾಗೂ ಸೇವಿಯರ್ ಅವರಿಗೆ ಮಾಡುವುದಕ್ಕೆ ಒಂದು ಕೆಲಸ ಆಗುವುದು. ಇಲ್ಲಿರುವ ಜನರಿಗೂ ಸ್ವಲ್ಪ ಕೆಲಸ ಸಿಕ್ಕುವುದು. ಪ್ರತಿಯೊಬ್ಬನಿಗೂ ಅವನಿಗೆ ಯಾವುದರ ಮೇಲೆ ಇಚ್ಛೆ ಇದೆಯೋ ಆ ಕೆಲಸವನ್ನು ಕೊಡುವುದರಲ್ಲಿ ನಿರ್ವಹಣೆಯ ಜಾಣೆ ಇರುವುದು. ಕಲ್ಕತ್ತೆಯಲ್ಲಿರುವ ನಿವೇದಿತಾ ಬಾಲಿಕಾ ಪಾಠಶಾಲೆಯನ್ನು ನಮ್ಮ ಕೈಲಾದಷ್ಟು ಪ್ರಯತ್ನ ಮಾಡಿ ಭದ್ರವಾದ ತಳಹದಿಯಮೇಲೆ ಇಡಬೇಕು. ಮಾಸ್ಟರ್ ಮಹಾಶಯರನ್ನು ಕಾಶ್ಮೀರಕ್ಕೆ ಕರೆತರುವುದು ಇನ್ನೂ ತುಂಬಾ ದೂರದ ಮಾತು. ಏಕೆಂದರೆ ನಾವಿಲ್ಲಿ ಒಂದು ಕಾಲೇಜನ್ನು ಸ್ಥಾಪಿಸಬೇಕಾದರೆ ಇನ್ನೂ ಬಹಳ ಕಾಲವಾಗುವುದು. ಕಲ್ಕತ್ತೆಯಲ್ಲಿ ಅವನನ್ನು ಪ್ರಿನ್ಸಿಪಾಲ್ ಆಗಿ ಮಾಡಿ, ಒಂದು ಸಾವಿರ</p>

<!-- 349-5/0111-->
<p>ರೂಪಾಯಿ ಖರ್ಚಿನಿಂದ ಒಂದು ಕಾಲೇಜನ್ನು ತೆರೆಯಲು ಸಾಧ್ಯ ಎಂದು ಅವನು ಕಾಗದ ಬರೆದಿರುವನು. ನೀವುಗಳೆಲ್ಲಾ ಇದನ್ನು ಅನುಮೋದಿಸುತ್ತೀರಿ ಎಂದು ನಾನು ಕೇಳಿಬರುತ್ತೇನೆ. ಈ ವಿಷಯದಲ್ಲಿ ನೀವು ಯಾವುದು ಸೂಕ್ತವೆಂದು ಭಾವಿಸುತ್ತೀರೋ ಅದನ್ನು ಮಾಡಿ, ನನ್ನ ಆರೋಗ್ಯ ಸಮರ್ಪಕವಾಗಿದೆ. ನಾನು ಎರಡು ವೇಳೆ ಅನ್ನ, ಆಲೂಗೆಡ್ಡೆ, ಸಕ್ಕರೆ ಮುಂತಾದುವನ್ನು ತೆಗೆದುಕೊಂಡರೂ ರಾತ್ರಿಯ ವೇಳೆ ಏಳುವುದು ಬಹಳ ಅಪರೂಪ. ಔಷಧಿಯನ್ನು ತೆಗೆದುಕೊಂಡಿದ್ದರಿಂದ ಏನೂ ಪ್ರಯೋಜನವಿಲ್ಲ. ಅದು ಬ್ರಹ್ಮಜ್ಞಾನಿಯ ಮೇಲೆ ಯಾವ ಪರಿಣಾಮವನ್ನೂ ಉಂಟುಮಾಡಲಾರದು! ಎಲ್ಲವೂ ಜೀರ್ಣವಾಗಿ ಹೋಗಿಬಿಡುವುದು. ನೀನು ಅಂಜಬೇಕಾಗಿಲ್ಲ.</p>
<p>ಮಹಿಳೆಯರು ಆರೋಗ್ಯದಿಂದಿರುವರು. ಅವರು ನಿನಗೆ ಶುಭಾಶಯಗಳನ್ನು ಕಳುಹಿಸುವರು. ಶಿವಾನಂದನಿಂದ ಎರಡು ಪತ್ರಗಳು ಬಂದುವು. ಅವನ ಆಸ್ಟ್ರೇಲಿಯಾ ಶಿಷ್ಯನಿಂದಲೂ ಒಂದು ಕಾಗದ ಬಂತು. ಕಲ್ಕತ್ತೆಯಲ್ಲಿ ಪ್ಲೇಗಿನ ಉಪದ್ರವ ಈಗ ಸಂಪೂರ್ಣವಾಗಿ ನಿಂತಿದೆ ಎಂದು ಕೇಳಿದೆ.</p>
<p>ನಿನ್ನ ವಿಶ್ವಾಸಪೂರ್ವಕ</p>
<p>ವಿವೇಕಾನಂದ ೪೦೧. ಸ್ವಾಮಿ ಬ್ರಹ್ಮಾನಂದರಿಗೆ *</p>
<p>ಶ್ರೀನಗರ</p>
<p>೧ನೇ ಆಗಸ್ಟ್, ೧೮೯೮ ಪ್ರಿಯ ರಾಖಾಲ್,</p>
<p>ನೀನು ಯಾವಾಗಲೂ ಒಂದು ಭ್ರಮೆಯಲ್ಲಿರುವೆ. ಅದು ನಿನ್ನನ್ನು ಬಿಡುವುದೇ ಇಲ್ಲ. ಅದು ಇತರರ ಬಲವಾದ ಒಳ್ಳೆಯದೋ ಕೆಟ್ಟದೋ ಪ್ರಭಾವದ ಪರಿಣಾಮವಿರಬೇಕು. ಅದೇನೆಂದರೆ: ನಾನು ನಿನಗೆ ಯಾವಾಗಲಾದರೂ ಲೆಕ್ಕಾಚಾರದ ವಿಷಯದಲ್ಲಿ ಬರೆದರೆ ನೀನು ನನಗೆ ನಿನ್ನ ಮೇಲೆ ನಂಬಿಕೆಯಿಲ್ಲ ಎಂದು ಭಾವಿಸುವೆ... ನನ್ನ ದೊಡ್ಡ ಕಳವಳವೇ ಇದು - ಕೆಲಸ ಹೇಗೊ ಪ್ರಾರಂಭವಾಗಿದೆ. ನಾವಿಲ್ಲದೇ ಇದ್ದರೂ ಚಿಂತೆಯಿಲ್ಲ, ಅದು ಮುಂದುವರಿಯಬೇಕು ಮತ್ತು ಅಭಿವೃದ್ಧಿಯಾಗಬೇಕು. ಇಂತಹ ಭಾವನೆಗಳು ಹಗಲು ರಾತ್ರಿ ನನ್ನನ್ನು ಕಾಡುತ್ತಿವೆ. ಒಬ್ಬನಿಗೆ ಬೇಕಾದಷ್ಟು ವಿಷಯಗಳು ಗೊತ್ತಿರಬಹುದು; ಆದರೆ ಒಬ್ಬ ಕಾರ್ಯತಃ ಕೆಲಸ ಮಾಡಿದಲ್ಲದೆ ಏನನ್ನೂ ಕಲಿಯುವುದಿಲ್ಲ. ನಾನು ಪದೇ ಪದೇ ಚುನಾವಣೆ, ಲೆಕ್ಕಾಚಾರ, ಚರ್ಚೆ ಮುಂತಾದುವನ್ನು ಕುರಿತು ಬರೆಯುತ್ತಿರುವೆನು. ಏಕೆಂದರೆ ಅನಂತರ ಜವಾಬ್ದಾರಿಯನ್ನು ಹೊರುವುದಕ್ಕೆ ಎಲ್ಲರಿಗೂ ಧೈರ್ಯ ಬರುವುದು. ಒಬ್ಬ ಸತ್ತರೆ ಇನ್ನೊಬ್ಬ, ಇನ್ನೊಬ್ಬನೇ ಏಕೆ, ಇನ್ನು ಹತ್ತು ಜನರು ಆ ಕೆಲಸವನ್ನು ಮಾಡಲು ಸಿದ್ದರಾಗಿರಬೇಕು. ಎರಡನೆಯದಾಗಿ, ಒಂದು ಕೆಲಸದ ಮೇಲೆ ಒಬ್ಬನಿಗಿರುವ ಆಸಕ್ತಿಯನ್ನು ಕೆರಳಿಸದೆ ಇದ್ದರೆ ಅವನು ಹತ್ತೂರ್ವಕವಾಗಿ ಕೆಲಸ ಮಾಡುವುದಿಲ್ಲ. ಪ್ರತಿಯೊಬ್ಬರಿಗೂ ಆಸ್ತಿ ಮತ್ತು ಕೆಲಸದಲ್ಲಿ ತಮಗೊಂದು ಭಾಗವಿದೆ, ಅದರ ನಿರ್ವಹಣೆಯಲ್ಲಿಯೂ ತಾವು ಭಾಗಿಗಳು ಎಂಬುದು</p>
<p>*<span class="en"> C.W, Vol. VIII, P. 456.</span></p>

<!-- 349-5/0112-->
<p>ಮನವರಿಕೆಯಾಗುವಂತೆ ಮಾಡಬೇಕು. ಕಾಲವಿರುವಾಗಲೇ ನಾವು ಇದನ್ನು ಮಾಡಬೇಕಾಗಿದೆ. ಸರದಿಯ ಮೇಲೆ ಎಲ್ಲರಿಗೂ ಜವಾಬ್ದಾರಿಯ ಸ್ಥಾನವನ್ನು ಕೊಡು. ಆದರೆ ಅವರ ಮೇಲೆ ಒಂದು ಕಣ್ಣನ್ನು ಇಟ್ಟಿರು. ಆವಶ್ಯಕ ಬಿದ್ದಾಗ ಅವರನ್ನು ನೀನು ಸಂತೋಷದಲ್ಲಿಡಬಹುದು. ಹೀಗೆ ಮಾತ್ರ ಜನರಿಗೆ ಕೆಲಸ ಮಾಡುವುದಕ್ಕೆ ತರಪೇತು ಕೊಡಬಹುದು. ತನಗೆ ತಾನೆ ಕೆಲಸ ಮಾಡುವಂತಹ ಇಂತಹ ಒಂದು ಯಂತ್ರವನ್ನು ಚಾಲ್ತಿಗೆ ತಾ; ಯಾರಾದರೂ ಬದುಕಿರಲಿ ಅಥವಾ ಸಾಯಲಿ ಚಿಂತೆಯಿಲ್ಲ. ಭಾರತೀಯರಲ್ಲಿ ದೊಡ್ಡದೊಂದು ದೋಷವಿದೆ. ನಾವು ಒಂದು ಸ್ಥಿರವಾದ ಸಂಸ್ಥೆಯನ್ನು ಕಟ್ಟಲಾರೆವು. ಕಾರಣವೇನೆಂದರೆ ಅಧಿಕಾರವನ್ನು ಇತರರೊಂದಿಗೆ ಹಂಚಿಕೊಳ್ಳುವುದು ನಮಗೆ ಇಷ್ಟವಿಲ್ಲ. ನಾವು ಕಾಲವಾದ ಮೇಲೆ ಇದರ ಗತಿ ಏನೆಂಬುದನ್ನು ಕುರಿತು ಚಿಂತಿಸುವುದೇ ಇಲ್ಲ. .</p>
<p>ಪ್ಲೇಗಿನ ವಿಚಾರದಲ್ಲಿ ನಾನಾಗಲೇ ಎಲ್ಲವನ್ನೂ ಬರೆದಿರುವೆನು. ಪ್ರತಿಯೊಂದು ಮೊಹಲ್ಲಾದಲ್ಲಿಯೂ ಒಂದು ಆಸ್ಪತ್ರೆಯನ್ನು ತೆರೆದಿರುವಾಗ ನಾವು ವೃಥಾ ಅದಕ್ಕಾಗಿ ಹಣ ಖರ್ಚು ಮಾಡುವುದು ಸೂಕ್ತವಲ್ಲ ಎಂದು ಶ್ರೀಮತಿ ಬುಲ್, ಮಿಸ್ ಮುಲ್ಲರ್ ಮುಂತಾದವರು ಅಭಿಪ್ರಾಯ ಪಡುವರು, ನರ್ಸುಗಳು ಮುಂತಾದವರಂತೆ ಬೇಕಾದರೆ ನಾವು ನಮ್ಮ ಸೇವೆಯನ್ನು ಕೊಡಬಹುದು. ಯಾರು ಓಲಗದವನಿಗೆ ಹಣ ಕೊಡುವರೋ ಅವರಿಗೆ ಯಾವುದನ್ನು ಹಾಡಬೇಕೆಂಬುದನ್ನು ಕೇಳುವುದಕ್ಕೆ ಅಧಿಕಾರವಿದೆ.</p>
<p>ಕಾಶ್ಮೀರದ ಮಹಾರಾಜರು ಒಂದು ಸ್ಥಳವನ್ನು ಕೊಡುವುದಕ್ಕೆ ಒಪ್ಪಿ ಕೊಂಡಿರುವರು. ನಾನು ಕೂಡ ಆ ಸ್ಥಳವನ್ನು ನೋಡಿ ಬಂದಿರುವೆನು. ಭಗವಂತನ ಇಚ್ಚೆ ಇದ್ದರೆ ಇನ್ನು ಸ್ವಲ್ಪ ದಿನಗಳಲ್ಲಿ ಆ ಕೆಲಸ ಪೂರೈಸುವುದು. ಈಗಲೇ ನಾನು ಹೊರಡುವುದಕ್ಕೆ ಮುಂಚೆ ಸದ್ಯದಲ್ಲಿ ಒಂದು ಸಣ್ಣ ಮನೆಯನ್ನು ಕಟ್ಟಬೇಕೆಂದು ಮಾಡಿಕೊಂಡಿರುವೆನು. ಊರನ್ನು ಬಿಡುವಾಗ ಜಸ್ಟಿಸ್ ಮುಖರ್ಜಿ ಅವರ ಸುಪರ್ದಿನಲ್ಲಿ ಬಿಡುವೆನು. ನೀನು ಯಾರಾದರೊಡನೆ ಬಂದು ಒಂದು ಚಳಿಗಾಲವನ್ನು ಇಲ್ಲಿ ಏತಕ್ಕೆ ಕಳೆಯಕೂಡದು? ನಿನ್ನ ಆರೋಗ್ಯವೂ ಉತ್ತಮಗೊಳ್ಳುವುದು, ಒಂದು ಆವಶ್ಯಕತೆಯೂ ಕೂಡ ಪೂರೈಸಿದಂತೆ ಆಗುವುದು. ನಾನು ಮುದ್ರಣಾಲಯಕ್ಕಾಗಿ ಪ್ರತ್ಯೇಕವಾಗಿ ತೆಗೆದಿರಿಸಿದ ಹಣ ಆ ಕೆಲಸಕ್ಕೆ ಸಾಕಾಗುವುದು. ಆದರೆ ಎಲ್ಲವೂ ನೀನು ನಿಷ್ಕರ್ಷಿಸಿದಂತೆ ಆಗುವುದು. ಈ ವೇಳೆ ನಾನು ನಿಜವಾಗಿಯೂ ವಾಯುವ್ಯ ಪ್ರಾಂತ್ಯ, ರಾಜಪುಟಾನ ಮುಂತಾದ ಸ್ಥಳಗಳಿಂದ ಸ್ವಲ್ಪ ಹಣವನ್ನು ಪಡೆಯುತ್ತೇನೆ. ಕೆಲವು ಮಂದಿಗೆ ನಾನು ಹೇಳಿದಂತೆ ಸ್ವಲ್ಪ ದುಡ್ಡು ಕೊಡು, ನಾನು ಮಠದಿಂದ ಆ ಹಣವನ್ನು ಸಾಲ ತೆಗೆದುಕೊಳ್ಳುತ್ತಿರುವೆನು. ಅದನ್ನು ಬಡ್ಡಿ ಸಮೇತ ಹಿಂತಿರುಗಿ ಕೊಡುವೆನು.</p>
<p>- ಒಂದು ವಿಧದಲ್ಲಿ ನನ್ನ ಆರೋಗ್ಯವೇನೂ ಚೆನ್ನಾಗಿದೆ. ಕಟ್ಟಡದ ಕೆಲಸ ಪ್ರಾರಂಭವಾಗಿದೆ ಎಂಬುದು ಒಳ್ಳೆಯ ಸುದ್ದಿ. ಎಲ್ಲರಿಗೂ ನನ್ನ ವಿಶ್ವಾಸಗಳು.</p>
<p>ನಿನ್ನ ವಿಶ್ವಾಸಪೂರ್ವಕ</p>
<p>ವಿವೇಕಾನಂದ</p>

<!-- 349-5/0113-->
<p>೪೦೨, ನಿವೇದಿತಾಳಿಗೆ *</p>
<p>ಕಾಶ್ಮೀರ</p>
<p>೨೫ನೇ ಆಗಸ್ಟ್, ೧೮೯೮ ಪ್ರಿಯ ಮಾರ್ಗರೆಟ್,</p>
<p>ಕಳೆದ ಎರಡು ತಿಂಗಳಿಂದ ನಾನು ಬಹಳ ಸೋಮಾರಿತನದ ಜೀವನ ನಡೆಸುತ್ತಿದ್ದೇನೆ. ಸುಂದರವಾದ ಜೀಲಂ ನದಿಯ ಮೇಲೆ ನನ್ನ ಮನೆಯೇ ಆಗಿರುವ ದೋಣಿಯಲ್ಲಿ ವಿರಾಮವಾಗಿ ಕುಳಿತು ದೇವರ ಪ್ರಪಂಚ ನಮಗೆ ನೀಡುತ್ತಿರುವ ಈ ಅತ್ಯಂತ ಸುಂದರವಾದ ದೃಶ್ಯಗಳನ್ನು ನೋಡುತ್ತಾ ಸಂಚರಿಸುತ್ತಿದ್ದೇನೆ. ಪ್ರಕೃತಿಯ ಸ್ವಂತ ಉದ್ಯಾನವನವಾದ ಇಲ್ಲಿ, ಮಣ್ಣು, ಗಾಳಿ, ಭೂಮಿ, ಹುಲ್ಲು, ಗಿಡಮರಗಳು, ಪರ್ವತಗಳು, ಹಿಮ ಮತ್ತು ಮಾನವರೂಪ ಪ್ರತಿಯೊಂದೂ ಭಗವಂತನ ಸೌಂದರ್ಯವನ್ನು ಕಡೆಯಪಕ್ಷ ಬಾಹ್ಯರೂಪದಲ್ಲಾದರೂ ಪ್ರದರ್ಶಿಸುತ್ತವೆ - ನನ್ನ ಬಳಿ ಏನೊಂದು ವಸ್ತುವೂ ಇಲ್ಲ, ಒಂದು ಲೇಖನಿ ಅಥವಾ ಶಾಯಿ ಕುಡಿಕೆ ಕೂಡ ಇಲ್ಲ. ಎಲ್ಲಿ ಯಾವಾಗ ಅನುಕೂಲವಾಗುವುದೋ ಆಗ ಒಂದು ತುತ್ತನ್ನು ಆತುರದಿಂದ ಊಟ ಮಾಡಿ ರಿಪ್‌ವ್ಯಾನ್ ವಿಂಕಲ್‌ನ ಪ್ರತಿರೂಪವಾಗಿದ್ದೇನೆ. - ನೀನು ಬಹಳ ದಣಿಯುವಂತೆ ಕೆಲಸ ಮಾಡಿ ಸುಸ್ತಾದರೆ ಏನೂ ಪ್ರಯೋಜನವಿಲ್ಲ. ಯಾವಾಗಲೂ ಇದನ್ನು ನೆನಪಿನಲ್ಲಿಡು. 'ಕರ್ತವ್ಯ ನಡುಹಗಲಿನ ಸೂರ್ಯನಂತೆ, ಅದರ ಭಯಂಕರ ಕಿರಣಗಳು ಮಾನವ ಜನಾಂಗದ ಜೀವಶಕ್ತಿಯನ್ನೇ ಸುಟ್ಟು ಹಾಕುತ್ತವೆ.” ಸ್ವಲ್ಪಕಾಲದವರೆಗೆ ಅದು ಶಿಸ್ತು ಹೇಗೋ ಹಾಗೆ ಆವಶ್ಯಕ; ಅದಾದನಂತರ ಅದೊಂದು ವಿಕಾರದ ದುಸ್ವಪ್ನವಾಗುವುದು. ನಾವು ಸಹಾಯ ಮಾಡಲಿ, ಬಿಡಲಿ ನಡೆಯುವ ಕಾರ್ಯ ಸರಿಯಾಗಿಯೇ ಜರುಗುವುದು. ನಾವು ಮಾತ್ರ ಭ್ರಾಂತಿಯಿಂದ ನುಚ್ಚುನೂರಾಗುವೆವು. ನಿಃಸ್ವಾರ್ಥತೆಯ ಪರಾಕಾಷ್ಠೆಯಲ್ಲಿ ಒಂದು ಮಿಥ್ಯಾ ಭಾವುಕತೆ ಇದೆ; ಅದು ನಿಸ್ವಾರ್ಥದ ಅತಿರೇಕಕ್ಕೆ ಹೋಗುತ್ತದೆ. ಅದು ಪ್ರತಿಯೊಂದು ಅನಿಷ್ಟಕ್ಕೂ ತಲೆಬಾಗುತ್ತಾ ಹೋಗಿ ಇತರರಿಗೆ ಹಾನಿ ಮಾಡುತ್ತದೆ. ನಮ್ಮ ನಿಃಸ್ವಾರ್ಥತೆಯಿಂದ ಇತರರನ್ನು ಸ್ವಾರ್ಥಿಗಳಾಗುವಂತೆ ಮಾಡಲು ನಮಗಾವ ಅಧಿಕಾರವೂ ಇಲ್ಲ - ಅಲ್ಲವೆ?</p>
<p>೪೦೩. ಮಿಸ್ ಮೇರಿ ಫೇಲ್ ಅವರಿಗೆ * *</p>
<p>ಶ್ರೀನಗರ ಕಾಶ್ಮೀರ</p>
<p>೨೮ನೇ ಆಗಸ್ಟ್, ೧೮೯೮ ನನ್ನ ಪ್ರಿಯ ಮೇರಿ,</p>
<p>ನಿನಗೆ ಇದಕ್ಕಿಂತ ಮೊದಲೇ ಕಾಗದ ಬರೆಯಲು ಅವಕಾಶವಾಗಲಿಲ್ಲ. ನೀನೂ ಕೂಡ ಪತ್ರಕ್ಕಾಗಿ ಅಷ್ಟೊಂದು ಆತುರಳಾಗಿರಲಿಲ್ಲ. ಆದ್ದರಿಂದ ನಾನು ನಿನ್ನ ಕ್ಷಮಾಪಣೆ</p>
<p><span class="en">*C.W, Vol. VI, P. 416</span></p>
<p>**<span class="en"> C.W, Vol. VIII, P. 457</span></p>

<!-- 349-5/0114-->
<p>ಕೇಳುವುದಿಲ್ಲ. ಮಿಸ್ ಮ್ಯಾಕ್‌ಲಿಯಾಡ್ರವರು ಶ್ರೀಮತಿ ಲೆಗೆಟ್‌ರವರಿಗೆ ಬರೆಯುತ್ತಿರುವ ಪತ್ರದಿಂದ ನಮ್ಮ ಮತ್ತು ಕಾಶ್ಮೀರದ ವಿಷಯಗಳೆಲ್ಲಾ ನಿನಗೆ ತಿಳಿಯುತ್ತಿರುವುದೆಂದು ನನಗೆ ತಿಳಿಯಿತು. ಆದ್ದರಿಂದ ಆ ವಿಷಯವಾಗಿ ದೀರ್ಘವಾದ ವ್ಯರ್ಥಾಲಾಪಗಳು ಅನಾವಶ್ಯಕ.</p>
<p>ಕಾಶ್ಮೀರದಲ್ಲಿ ಹೇನ್‌ಷಾಲ್ಫ್ ಮಹಾತ್ಮರನ್ನು ಹುಡುಕುವ ಪ್ರಯತ್ನ ವ್ಯರ್ಥ. ಮೊದಲು ಎಲ್ಲಾ ವಿಷಯಗಳೂ ಒಂದು ವಿಶ್ವಾಸಾರ್ಹವಾದ ಮೂಲದಿಂದ ಬಂದಿವೆ ಎಂಬುದನ್ನು ಸ್ಥಿರಪಡಿಸಬೇಕು. ಈಗಲೇ ಆ ಪ್ರಯತ್ನ ಮಾಡಿದರೆ ಅದು ತುಂಬಾ ಬೇಗ ಎನಿಸುವುದು. ತಾಯಿ ಚರ್ಚ್, ತಂದೆ ಪೋಪ್ ಹೇಗಿದ್ದಾರೆ? ನೀವು ಮಹಿಳೆಯರು, ಸಣ್ಣವರು ದೊಡ್ಡವರಾದಿಯಾಗಿ ಎಲ್ಲರೂ ಹೇಗಿರುವಿರಿ? ಈಗ ಒಬ್ಬರು ನಿಮ್ಮ ಗುಂಪನ್ನು ಬಿಟ್ಟು ಹೋದುದರಿಂದ ಇನ್ನೂ ಹೆಚ್ಚು ಉತ್ಸಾಹದಿಂದ ನಿಮ್ಮ ಹಳೆಯ ಯೋಜನೆಯನ್ನೇ ಮುಂದುವರಿಸುತ್ತಿರುವಿರಾ? ಫ್ಲಾರೆನ್ಸ್‌ನಲ್ಲಿರುವ ಒಂದಾನೊಂದು ಪ್ರತಿಮೆಯನ್ನು ಹೋಲುತ್ತಿದ್ದ ಆ ಮಹಿಳೆ ಹೇಗಿರುವರು? (ಆಕೆಯ ಹೆಸರು ನನಗೆ ಮರೆತು ಹೋಗಿದೆ) ನಾನು ಆ ಹೋಲಿಕೆಯನ್ನು ಕುರಿತು ಆಲೋಚಿಸಿದಾಗಲೆಲ್ಲ ಆಕೆಯ ತೋಳುಗಳನ್ನು ಯಾವಾಗಲೂ ಆಶೀರ್ವದಿಸುತ್ತೇನೆ.</p>
<p>ನಾನು ಕೆಲವು ದಿನಗಳು ಊರಲ್ಲಿರಲಿಲ್ಲ. ಈಗ ನಾನು ಆ ಮಹಿಳೆಯರು ಇರುವ ಸ್ಥಳಕ್ಕೆ ಹೋಗುತ್ತಿದ್ದೇನೆ. ಅನಂತರ ನಾವೆಲ್ಲ ಅರಣ್ಯದಲ್ಲಿ ಒಂದು ಬೆಟ್ಟದ ಹಿಂದೆ ಇರುವ ಒಂದು ಸೊಗಸಾದ ಪ್ರಶಾಂತ ಸ್ಥಳಕ್ಕೆ ಹೋಗುತ್ತೇವೆ. ಅಲ್ಲಿ ಜುಳು ಜುಳು ಎಂದು ಶಬ್ದ ಮಾಡುವ ಒಂದು ಝರಿ ಹರಿಯುತ್ತದೆ. ಅಲ್ಲಿ ಅವರೆಲ್ಲಾ ದೇವದಾರು ವೃಕ್ಷದ ಕೆಳಗೆ ಪದ್ಮಾಸನ ಹಾಕಿ ಬುದ್ಧನಂತೆ ಕುಳಿತು ಗಾಢ ಧ್ಯಾನದಲ್ಲಿ ಮಗ್ನರಾಗುವರು. - ಹೀಗೆ ಒಂದೆರಡು ತಿಂಗಳ ಕಾಲ ಇದು, ಅನಂತರ ಆ ವೇಳೆಗೆ ನಮ ಸತ್ಯರ್ಮಗಳ ಪುಣ್ಯವೆಲ್ಲಾ ಖರ್ಚಾಗಿ ಆ ಸ್ವರ್ಗದಿಂದ ಪುನಃ ಮರ್ತಲೋಕಕ್ಕೆ ಬೀಳುತ್ತೇವೆ. ಅನಂತರ ಕೆಲವು ತಿಂಗಳು ನಮ್ಮ ಕರ್ಮವನ್ನು ಸವೆಸಿದನಂತರ ನಮ್ಮ ದುಷ್ಕರ್ಮಗಳಿಗಾಗಿ ನರಕಕ್ಕೆ ಹೋಗಲು ಚೈನಾ ದೇಶಕ್ಕೆ ಹೋಗಬೇಕಾಗುವುದು. ನಮ್ಮ ದುಷ್ಕೃತ್ಯಗಳು ಕ್ಯಾಂಟನ್ ಮತ್ತು ಇತರ ನಗರಗಳಲ್ಲಿನ ಕೆಟ್ಟವಾಸನೆಯಲ್ಲಿ ನಮ್ಮನ್ನು ಮುಳುಗುವಂತೆ ಮಾಡುತ್ತವೆ. ಅನಂತರ ಜಪಾನಿನಲ್ಲಿ ಪ್ರಾಯಶ್ಚಿತ್ತವಲ್ಲವೆ? ನಂತರ ಅಮೆರಿಕಾದ ಸಂಯುಕ್ತ ಸಂಸ್ಥಾನಗಳಲ್ಲಿ ಮರಳಿ ಸ್ವರ್ಗಪ್ರಾಪ್ತಿ. “ಕುಮ್ಮ ಸ್ವಾಮಿಗಳ ಸೋದರ ಕುಂಬಳಕಾಯಿ ಸ್ವಾಮಿಗಳು ನುಡಿದ ಭವಿಷ್ಯ ಇದು.” (ಬಂಗಾಳಿಯಲ್ಲಿ ಕುಮ್ಮ ಎಂದರೆ ಸೀಮೆಬದನೆಕಾಯಿ) ಆತನು ಕೈಕೆಲಸಗಳಲ್ಲಿ ಬಹಳ ನಿಪುಣ. ನಿಜವಾಗಿಯೂ ಆತನ ಈ ಚತುರತೆಯೇ ಆತನನ್ನು ಅನೇಕ ವೇಳೆ ಮಹತ್ತಾದ ಅಪಾಯಗಳಿಗೆ ಗುರಿಮಾಡಿದೆ.</p>
<p>ನಾನು ನಿನಗೆ ಅನೇಕ ಸುಂದರವಾದ ವಸ್ತುಗಳನ್ನು ಕಳುಹಿಸಬೇಕೆಂಬ ಆಸೆಯಿಂದಿದ್ದೆ. ಆದರೆ ಅನ್ಯಾಯ ! ಈ ಸುಂಕದ ಯೋಚನೆ ನನ್ನ ಆಸೆಗಳನ್ನೆಲ್ಲಾ 'ತರುಣಿಯರ ಯೌವನದಂತೆ, ಭಿಕ್ಷುಕರ ಸ್ವಪ್ಪದಂತೆ'' ಮಂಗಮಾಯವಾಗುವಂತೆ ಮಾಡಿತು.</p>

<!-- 349-5/0115-->
<p>ಅದಿರಲಿ, ನನ್ನ ತಲೆ ಈಗ ದಿನದಿನಕ್ಕೆ ಬೆಳ್ಳಗಾಗುತ್ತಿದೆ ಎಂಬ ಕಾರಣಕ್ಕಾಗಿ ಬಹಳ ಆನಂದ ಪಡುತ್ತಿದ್ದೇನೆ. ಮುಂದಿನ ಸಾರಿ ನೀನು ನನ್ನನ್ನು ನೋಡುವ ವೇಳೆಗೆ ನನ್ನ ತಲೆ ಒಂದು ಪೂರ್ಣವಾಗಿ ಅರಳಿದ ಶ್ವೇತಪದ್ಮದಂತೆ ಆಗಿರುವುದು.</p>
<p>ಓ ಮೇರಿ, ನೀನು ಕಾಶ್ಮೀರವನ್ನು - ಕೇವಲ ಕಾಶ್ಮೀರವೊಂದನ್ನು ನೋಡಬಲ್ಲೆಯಾದರೆ ! ಇಲ್ಲಿಯ ಅದ್ಭುತವಾದ ಸರೋವರಗಳು ಕಮಲ ಪುಷ್ಪಗಳು ಮತ್ತು ಹಂಸಗಳಿಂದ ತುಂಬಿರುವುವು. (ಇಲ್ಲಿ ಹಂಸಗಳಿಲ್ಲ - ಇರುವುದು ಕೇವಲ ಬಾತುಕೋಳಿಗಳೇ - ಕವಿತಾ ಸ್ವಾತಂತ್ರ್ಯ) ದೊಡ್ಡದಾದ ಕರಿಯ ದುಂಬಿ ಗಾಳಿಯಿಂದ ಬಳುಕುತ್ತಿರುವ ತಾವರೆಯ ಮೇಲೆ ಕುಳಿತುಕೊಳ್ಳಲು ಪ್ರಯತ್ನಿಸುತ್ತಿರುವುದು (ಎಂದರೆ ಪದ್ಮಪುಷ್ಪ ಚುಂಬನಕ್ಕೆ ಅವಕಾಶ ಕೊಡದೆ ತಲೆಯನ್ನು ಅಲ್ಲಾಡಿಸುತ್ತದೆ - ಕವಿತೆ ) ಇವನ್ನೆಲ್ಲಾ ನೀನು ನೋಡಿದ್ದರೆ ಸಂತೃಪ್ತಿಯಿಂದ ಮರಣವನ್ನು ಅಪ್ಪಬಹುದಾಗಿತ್ತು. ಇದು ಭೂಲೋಕದ ಸ್ವರ್ಗವಾಗಿರುವುದರಿಂದ ತರ್ಕಶಾಸ್ತ್ರ ಹೇಳುವಂತೆ, ಪೊದೆಯಲ್ಲಿರುವ ಎರಡು ಹಕ್ಕಿಗಳಿಗಿಂತ ಕೈಗೆ ಸಿಕ್ಕಿದ ಒಂದು ಹಕ್ಕಿ ಲೇಸು ಎಂಬಂತೆ ಇದರ ಒಂದು ಕ್ಷಣಕಾಲದ ದರ್ಶನ ಪಡೆಯುವುದೇ ವಿವೇಕ. ಆದರೆ ಆರ್ಥಿಕ ದೃಷ್ಟಿಯಿಂದ ಹಾಗೆ ಮಾಡದೆ ಇರುವುದು ಉತ್ತಮ. ತೊಂದರೆಯೂ ಬೇಡ. ಖರ್ಚೂ ಬೇಡ, ಮುದ್ದು ಮುದ್ದಾದ ಗೊಂಬೆಯ ಜೀವನ ನಡೆಸಿಬಿಟ್ಟರೆ ಅಷ್ಟಕ್ಕೆ ಮುಗಿಯುವುದು.</p>
<p>ನನ್ನ ಪತ್ರ ನೀರಸವಾಗಿ ಬೇಸರಪಡಿಸುತ್ತಿದೆ... ಆದ್ದರಿಂದ ಇಲ್ಲಿಗೆ ನಿಲ್ಲಿಸುತ್ತೇನೆ. (ಕೇವಲ ಸೋಮಾರಿತನ ಇದು) ನಮಸ್ಕಾರ.</p>
<p>ಅನವರತ ಜಗದೀಶ್ವರನಲ್ಲಿ ನಿನ್ನ</p>
<p>ವಿವೇಕಾನಂದ ಯಾವಾಗಲೂ ನನ್ನ ವಿಳಾಸ ಇದು: ಬೇಲೂರು ಮಠ, ಹೌರಾ ಡಿಸ್ಟಿಕ್ಸ್, ಬಂಗಾಳ, ಇಂಡಿಯಾ.</p>
<p>೪೦೪. ಶ್ರೀ ಹರಿಪದ ಮಿತ್ರರಿಗೆ *</p>
<p>ಶ್ರೀನಗರ, ಕಾಶ್ಮೀರ</p>
<p>೧೭ನೇ ಸೆಪ್ಟೆಂಬರ್, ೧೮೯೮ ಪ್ರಿಯ ಹರಿಪದ,</p>
<p>ನಿನ್ನ ಕಾಗದ ಮತ್ತು ತಂತಿಯಿಂದ ಸಮಾಚಾರವೆಲ್ಲ ತಿಳಿಯಿತು. ಸಿಂಧಿಯ ಪರೀಕ್ಷೆಯಲ್ಲಿ ನೀನು ಸುಲಭವಾಗಿ ಉತ್ತೀರ್ಣನಾಗಲಿ ಎಂಬುದು ಭಗವಂತನಲ್ಲಿ ನನ್ನ ಪ್ರಾರ್ಥನೆ.</p>
<p>*<span class="en"> C.W, Vol. VIII, P. 459</span></p>

<!-- 349-5/0116-->
<p>ಇತ್ತೀಚೆಗೆ ನನ್ನ ಆರೋಗ್ಯ ಬಹಳ ಕೆಟ್ಟು ಹೋಗಿತ್ತು. ಆದಕಾರಣವೇ ನಾನು ಹೊರಡುವುದು ತಡವಾಯಿತು. ಇಲ್ಲದೆ ಇದ್ದರೆ ನಾನು ಈ ವಾರವೇ ಪಂಜಾಬಿಗೆ ಹೋಗಬೇಕಾಗಿತ್ತು. ವೈದ್ಯರು ಈಗ ಬಯಲು ಪ್ರಾಂತ್ಯಗಳಲ್ಲಿ ಬಹಳ ಸೆಕೆಯಾಗಿರುವುದರಿಂದ ಅಲ್ಲಿಗೆ ಸದ್ಯದಲ್ಲಿ ಹೋಗಬೇಡ ಎಂದು ಹೇಳಿರುವರು. ಬಹುಶಃ ನಾನು ಅಕ್ಟೋಬರ್ ಕೊನೆಯ ವಾರದ ಹೊತ್ತಿಗೆ ಕರಾಚಿಯನ್ನು ತಲಪಬಹುದು. ಈಗ ಆರೋಗ್ಯವೇನೊ ಸ್ವಲ್ಪ ಉತ್ತಮಗೊಂಡಿದೆ. ಇಬ್ಬರು ಅಮೆರಿಕಾ ಮಹಿಳೆಯರು ವಿನಾ ನನ್ನೊಡನೆ ಈಗ ಯಾರೂ ಇಲ್ಲಿ ಇಲ್ಲ. ಬಹುಶಃ ನಾನು ಲಾಹೋರಿನಲ್ಲಿ ಅವರಿಂದ ಬೇರೆಯಾಗುತ್ತೇನೆ ಎಂದು ತೋರುವುದು. ನಾನು ಬಹುಶಃ ಕಚ್, ಭುಜ್, ಜುನಾಗಡ್, ಭಾವನಗರ, ಲಿಂಬಿ, ಬರೋಡ ಇವುಗಳನ್ನು ನೋಡಿಕೊಂಡು ಕಲ್ಕತ್ತೆಗೆ ಬರುತ್ತೇನೆ. ಸದ್ಯಕ್ಕೆ ನನ್ನ ಯೋಜನೆಯ ಪ್ರಕಾರ ಚೈನಾ ಜಪಾನ್‌ಗಳ ಮೂಲಕ ನವೆಂಬರ್ ಅಥವಾ ಡಿಸೆಂಬರ್‌ನಲ್ಲಿ ಅಮೆರಿಕಾಕ್ಕೆ ಹೋಗುವುದು. ಆದರೆ ಇದೆಲ್ಲಾ ಭಗವಂತನ ಕೈಯಲ್ಲಿರುವುದು. ಮೇಲೆ ಹೇಳಿದ ಅಮೆರಿಕಾ ಮಿತ್ರರು ನನ್ನ ಖರ್ಚನ್ನೆಲ್ಲಾ ವಹಿಸಿಕೊಳ್ಳುವರು. ನಾನು ಅವರಿಂದ ಕರಾಚಿಯವರೆಗೆ ನನ್ನ ರೈಲು ಖರ್ಚನ್ನೂ ತೆಗೆದುಕೊಳ್ಳುತ್ತೇನೆ. ಆದರೆ ನಿನಗೆ ಸಾಧ್ಯವಾದರೆ ಐವತ್ತು ರೂಪಾಯಿಗಳನ್ನು ತಂತಿಯ ಮೂಲಕ<span class="en"> C/o. </span>ಋಷಿವರ್ ಮುಖ್ಯೋಪಾಧ್ಯಾಯ, ಚೀಫ್ ಜಸ್ಟೀಸ್, ಕಾಶ್ಮೀರ ಸ್ಟೇಟ್, ಶ್ರೀನಗರ ಇವರಿಗೆ ಕಳುಹಿಸು. ಇದರಿಂದ ನನಗೆ ಸಹಾಯ ಆಗುವುದು. ಏಕೆಂದರೆ ಇತ್ತೀಚೆಗೆ ನನ್ನ ಖಾಯಿಲೆಯಿಂದ ತುಂಬಾ ಖರ್ಚು ಮಾಡಬೇಕಾಯಿತು. ಯಾವಾಗಲೂ ನನ್ನ ವಿದೇಶೀ ಭಕ್ತರನ್ನು ಕೇಳುವುದಕ್ಕೆ ನಾಚಿಕೆಯಾಗುವುದು. ನನ್ನ ಶುಭೇಚ್ಛೆಗಳು.</p>
<p>ನಿನ್ನ ವಿಶ್ವಾಸಪೂರ್ವಕ</p>
<p>ವಿವೇಕಾನಂದ ೪೦೫, ಖೇತ್ರಿ ಮಹಾರಾಜರಿಗೆ *<span class="en"> C/o. </span>ಋಷಿವರ್ ಮುಖರ್ಜಿ, ಚೀಫ್ ಜಸ್ಟಿಸ್, ಕಾಶ್ಮೀರ</p>
<p>೧೭ನೇ ಸೆಪ್ಟೆಂಬರ್, ೧೮೯೮ ಘನತೆವೆತ್ತ ಮಹಾರಾಜರಿಗೆ,</p>
<p>ಎರಡು ವಾರಗಳಿಂದ ನಾನು ಅನಾರೋಗ್ಯದಿಂದ ನರಳುತ್ತಿರುವೆನು. ನನಗೆ ಈಗ ಹಣಬೇಕಾಗಿದೆ. ನಮಗೆ ಬೇಕಾದುದನ್ನೆಲ್ಲಾ ಅಮೆರಿಕಾ ಸ್ನೇಹಿತರು ಮಾಡುತ್ತಿದ್ದರೂ ಅವರನ್ನೆ ಪುನಃ ಪುನಃ ಕೇಳುವುದಕ್ಕೆ ನಾಚಿಕೆಯಾಗುವುದು. ಅದೂ ಅಲ್ಲದೆ ಖಾಯಿಲೆಬಿದ್ದರೆ ಯಾವುಯಾವುದಕ್ಕೂ ಹಣ ಖರ್ಚಾಗುವುದು. ಈ ಪ್ರಪಂಚದಲ್ಲಿ ಒಬ್ಬರನ್ನು ಮಾತ್ರ ಕೇಳುವುದಕ್ಕೆ ನನಗೆ ನಾಚಿಕೆಯಾಗುವುದಿಲ್ಲ. ಅವರೇ ನೀವು, ನೀವು ಕೊಡಲಿ ಬಿಡಲಿ ಎಲ್ಲಾ ಒಂದೇ ನನಗೆ ಸಾಧ್ಯವಿದ್ದರೆ ಸ್ವಲ್ಪ ಹಣವನ್ನು ಕಳುಹಿಸಿ. ನೀವು ಈಗ ಹೇಗಿರುವಿರಿ? ನಾನು ಅಕ್ಟೋಬರ್ ಮಧ್ಯದ ಹೊತ್ತಿಗೆ ಹೋಗುತ್ತೇನೆ.</p>
<p>*<span class="en"> C.W, Vol. V, P141</span></p>

<!-- 349-5/0117-->
<p>ಜಗಮೋಹನ್‌ರಿಂದ ಕುಮಾರ್ ಸಾಹೇಬ್ (ರಾಜಕುಮಾರ ಗುಣಮುಖವಾದರೆಂಬ ವಾರ್ತೆ ಕೇಳಿ ಸಂತೋಷವಾಯಿತು. ನನಗೆ ಎಲ್ಲಾ ಸರಿಯಾಗಿದೆ. ನಿಮಗೂ ಹಾಗೆಯೇ ಎಂದು ಭಾವಿಸುತ್ತೇನೆ.</p>
<p>ಎಂದಿಗೂ ಭಗವಂತನಲ್ಲಿ ನಿಮ್ಮ</p>
<p>ವಿವೇಕಾನಂದ</p>
<p>೪೦೬. ಖೇತ್ರಿ ಮಹಾರಾಜರಿಗೆ *</p>
<p>ಲಾಹೋರ್ ೧೬ನೇ ಅಕ್ಟೋಬರ್, ೧೮೯೮</p>
<p>ಘನತೆವೆತ್ತ ಮಹಾರಾಜರಿಗೆ,</p>
<p>ತಂತಿಯ ಹಿಂದೆ ನಾನು ಬರೆದ ಕಾಗದದಲ್ಲಿ ನೀವು ಕೇಳಿದ ಸಮಾಚಾರವಿತ್ತು. ಆದಕಾರಣವೇ ನೀವು ಕಳುಹಿಸಿದ ತಂತಿಗೆ ಪುನಃ ನಾನು ತಂತಿಯನ್ನು ಕಳುಹಿಸಲಿಲ್ಲ.</p>
<p>ಈ ವರುಷ ನಾನು ಕಾಶ್ಮೀರದಲ್ಲಿ ತುಂಬಾ ಖಾಯಿಲೆ ಬಿದ್ದೆ. ಈಗ ಗುಣಮುಖನಾಗಿರುವೆ. ನಾನು ನೇರವಾಗಿ ಕಲ್ಕತ್ತೆಗೆ ಹೋಗುವೆ. ನಾನು ಕಳೆದ ಹತ್ತು ವರ್ಷಗಳಿಂದ ಬಂಗಾಳದಲ್ಲಿ ದುರ್ಗಾಪೂಜೆಯನ್ನು ನೋಡಿಲ್ಲ. ಅಲ್ಲಿ ಅದೊಂದು ದೊಡ್ಡ ಹಬ್ಬ. ಈ ವರುಷ ಆ ಸಮಯದಲ್ಲಿ ಅಲ್ಲಿ ಇರಬೇಕೆಂದಿರುವೆನು.</p>
<p>ಒಂದೆರಡು ವಾರಗಳಲ್ಲಿ ಪಾಶ್ಚಾತ್ಯ ಸ್ನೇಹಿತರು ಜಯಪುರವನ್ನು ನೋಡಲು ಬರುವರು. ಆ ಸಮಯದಲ್ಲಿ ಜಗಮೋಹನ ಅಲ್ಲಿದ್ದರೆ ಇವರ ವಿಷಯವಾಗಿ ಸ್ವಲ್ಪ ಮುತುವರ್ಜಿ ವಹಿಸುವಂತೆ ಹೇಳಿ, ಊರು ಮತ್ತು ಪುರಾತನ ಕಲೆಗಳನ್ನು ಅವರಿಗೆ ತೋರಿಸಿ ಕಳುಹಿಸಲಿ.</p>
<p>ನನ್ನ ಗುರುಭಾಯಿ ಶಾರದಾನಂದನಿಗೆ ಜಯಪುರಕ್ಕೆ ಹೋಗುವುದಕ್ಕೆ ಮುಂಚೆ ಮುಜೀಗೆ ತಿಳಿಸಬೇಕೆಂದು ಹೇಳಿ ಹೋಗುವೆನು.</p>
<p>ನೀವು ಮತ್ತು ರಾಜಕುಮಾರ ಹೇಗಿರುವಿರಿ? ಎಂದಿನಂತೆ ನಿಮ್ಮ ಹಿತಕ್ಕೆ ಪ್ರಾರ್ಥಿಸುವ,</p>
<p>ನಿಮ್ಮ ವಿಶ್ವಾಸ ಪಾತ್ರನಾಗಿ ಉಳಿಯುವ</p>
<p>ವಿವೇಕಾನಂದ</p>
<p>*<span class="en"> C.W, Vol. V, P 142</span></p>

<!-- 349-5/0118-->
<p>೪೦೭. ಶ್ರೀ ಹರಿಪದ ಮಿತ್ರರಿಗೆ *</p>
<p>ಲಾಹೋರ್</p>
<p>೧೬ನೇ ಅಕ್ಟೋಬರ್, ೧೮೯೮ ಪ್ರಿಯ ಹರಿಪದ,</p>
<p>ಕಾಶ್ಮೀರದಲ್ಲಿ ನನ್ನ ಆರೋಗ್ಯ ಸಂಪೂರ್ಣ ಹದಗೆಟ್ಟಿತು. ನಾನು ಕಳೆದ ಒಂಭತ್ತು ವರ್ಷಗಳಿಂದ ದುರ್ಗಾಪೂಜೆಯನ್ನು ನೋಡಿಲ್ಲ. ಆದಕಾರಣ ನಾನು ಕಲ್ಕತೆಗೆ ಹೊರಡುತ್ತಿದ್ದೇನೆ. ನಾನು ಸದ್ಯಕ್ಕೆ ಅಮೆರಿಕಾಕ್ಕೆ ಹೋಗುವ ಯೋಜನೆಯನ್ನು ಬಿಟ್ಟಿದ್ದೇನೆ. ಚಳಿಗಾಲದಲ್ಲಿ ಕರಾಚಿಗೆ ಹೋಗುವುದಕ್ಕೆ ನನಗೆ ಬೇಕಾದಷ್ಟು ಅವಕಾಶವಿರುವುದು.</p>
<p>ನನ್ನ ಗುರುಭಾಯಿ ಶಾರದಾನಂದ ಲಾಹೋರಿನಿಂದ ಕರಾಚಿಗೆ ಐವತ್ತು ರೂಪಾಯಿಗಳನ್ನು ಕಳುಹಿಸುತ್ತಾನೆ. ದುಃಖಕ್ಕೆ ಎಡೆಗೊಡಬೇಡ. ಎಲ್ಲವೂ ಭಗವಂತನ ಕೈಯಲ್ಲಿರುವುದು. ನಿಜವಾಗಿ ನಾನು ನಿಮ್ಮನ್ನೆಲ್ಲಾ ನೋಡದೆ ಈ ವರ್ಷ ಎಲ್ಲಿಗೂ ಹೋಗುವುದಿಲ್ಲ. ಎಲ್ಲರಿಗೂ ನನ್ನ ಆಶೀರ್ವಾದಗಳು.</p>
<p>ನಿನ್ನ ವಿಶ್ವಾಸಪೂರ್ವಕ</p>
<p>ವಿವೇಕಾನಂದ ೪೦೮, ಖೇತ್ರಿ ಮಹಾರಾಜರಿಗೆ **</p>
<p>ಬೇಲೂರು ಮಠ, ಹೌರಾ ಜಿಲ್ಲೆ, ಬೆಂಗಾಲ್</p>
<p>೨೬ನೇ ಅಕ್ಟೋಬರ್, ೧೮೯೮ ಘನತೆವೆತ್ತ ಮಹಾರಾಜರಿಗೆ,</p>
<p>ನಿಮ್ಮ ಆರೋಗ್ಯದ ವಿಷಯದಲ್ಲಿ ನಾನು ತುಂಬಾ ಕಾತರನಾಗಿರುವೆನು. ನಾನು ಹಿಂತಿರುಗುತ್ತಿದ್ದಾಗ ನಿಮ್ಮನ್ನು ನೋಡಬೇಕೆಂದು ಆಶಿಸಿದ್ದೆ. ಆದರೆ ನನ್ನ ಆರೋಗ್ಯ ಕೆಟ್ಟಿದ್ದರಿಂದ ನೇರವಾಗಿ ಕಲ್ಕತ್ತೆಗೆ ಬರಬೇಕಾಯಿತು. ನನ್ನ ಹೃದಯ ಏನೂ ಕೆಟ್ಟಿರುವಂತೆ ಕಾಣುವುದೆಂದು ಭಾವಿಸುವೆ. - ನನ್ನ ವಿಷಯ ಹೇಗಾದರೂ ಇರಲಿ, ನಿಮ್ಮ ಆರೋಗ್ಯದ ವಿಷಯದಲ್ಲಿ ನಾನು ತುಂಬಾ ಕಾತರನಾಗಿರುವೆನು. ನೀವು ಇಚ್ಚಿಸಿದರೆ ನಿಮ್ಮನ್ನು ನೋಡಲು ನಾನು ಖೇತ್ರಿಗೆ ಬರುವೆ. ನಿಮ್ಮ ಆರೋಗ್ಯಕ್ಕಾಗಿ ನಾನು ಹಗಲು ರಾತ್ರಿ ಪ್ರಾರ್ಥಿಸುತ್ತಿರುವೆನು. ಏನಾದರೂ ಆದರೆ ನೀವು ಖಿನ್ನರಾಗಬೇಡಿ. ತಾಯಿಯೇ ನಿಮ್ಮ ರಕ್ಷಕಳು, ನಿಮ್ಮ ವಿಷಯವಾಗಿ ಎಲ್ಲವನ್ನೂ ನನಗೆ ಬರೆಯಿರಿ. ಕುಮಾರ್ ಸಾಹೇಬ್ ಹೇಗಿರುವನು? ಎಲ್ಲಾ ಪ್ರೀತಿ ಮತ್ತು ನಿತ್ಯ ಆಶೀರ್ವಾದಗಳೊಡನೆ,</p>
<p>ಎಂದಿಗೂ ಭಗವಂತನಲ್ಲಿ ನಿಮ್ಮ</p>
<p>ವಿವೇಕಾನಂದ</p>
<p>*<span class="en"> C.W, Vol. VIII, P 460</span></p>
<p>**<span class="en"> C.W, Vol. V, P. 143</span></p>

<!-- 349-5/0119-->
<p>೪೦೯. ಖೇತ್ರಿ ಮಹಾರಾಜರಿಗೆ* ಬೇಲೂರು ಮಠ, ಹೌರಾ ಜಿಲ್ಲೆ, ಬಂಗಾಳ</p>
<p>ನವೆಂಬರ್, ೧೮೯೮ ಘನತೆವೆತ್ತ ಮಹಾರಾಜರಿಗೆ,</p>
<p>ನೀವು ಮತ್ತು ಕುಮಾರ ಚೆನ್ನಾಗಿರುವಿರಿ ಎಂದು ತಿಳಿದು ಸಂತೋಷವಾಯಿತು. ನನ್ನ ವಿಷಯ ಹೇಳುವುದಾದರೆ ನನ್ನ ಹೃದಯ ದುರ್ಬಲವಾಗಿದೆ. ಸ್ಥಳ ಬದಲಾವಣೆಯಿಂದ ನನಗೆ ಏನೂ ಒಳ್ಳೆಯದು ಆಗುವಂತೆ ಕಾಣೆ, ನಾನು ಕಳೆದ ಹದಿನಾಲ್ಕು ವರ್ಷಗಳಿಂದಲೂ ಯಾವ ಸ್ಥಳದಲ್ಲಿಯೂ ಮೂರು ತಿಂಗಳ ಮಟ್ಟಿಗಾದರೂ ಇದ್ದಿರುವಂತೆ ಕಾಣೆ. ಅದರ ಬದಲು ನಾನು ಯಾವುದಾದರೂ ಸ್ಥಳದಲ್ಲಿ ಬಹಳ ಕಾಲ ಇದ್ದರೆ ಅದರಿಂದ ಒಳ್ಳೆಯದಾಗಬಹುದು. ಇದನ್ನು ನಾನು ನಿರಾಕರಿಸುವುದಿಲ್ಲ. ಅದೂ ಅಲ್ಲದೆ, ನಾನು ಈ ಜನ್ಮದಲ್ಲಿ ಮಾಡಬೇಕಾದ ಕೆಲಸ ತೀರಿತು ಎಂದು ಭಾವಿಸುತ್ತೇನೆ. ಒಳ್ಳೆಯದು ಕೆಟ್ಟದ್ದು, ಸುಖ ದುಃಖ ಇವುಗಳ ಮೂಲಕ ನನ್ನ ಜೀವನದ ದೋಣಿ ಸಾಗಿಹೋಗಿದೆ. ನನಗೆ ಜೀವನ ಕಲಿಸಿದ ದೊಡ್ಡದೊಂದು ಪಾಠವೇ ಜೀವನ ದುಃಖಮಯ, ದುಃಖವಲ್ಲದೆ ಮತ್ತೇನೂ ಇಲ್ಲ ಎಂಬುದು. ತಾಯಿಗೆ ಗೊತ್ತು, ಯಾವುದು ಒಳ್ಳೆಯದು ಎಂಬುದು. ನಾವೆಲ್ಲಾ ಕರ್ಮದ ವಶದಲ್ಲಿರುವೆವು. ಅದು ತಾನೇ ಕ್ಷಯವಾಗುವುದು. ಅದನ್ನು ಯಾರೂ ತಪ್ಪಿಸುವಂತೆ ಇಲ್ಲ. ಈ ಜೀವನದಲ್ಲಿ ಏನನ್ನಾದರೂ ಕೊಟ್ಟು ಒಂದು ವಸ್ತುವನ್ನು ಮಾತ್ರ ಪಡೆಯಲು ಯೋಗ್ಯವಾಗಿದೆ. ಅದೇ ಪ್ರೀತಿ, ಅನಂತವಾದ ಮೇರೆ ಇಲ್ಲದ ಪ್ರೇಮ, ಆಗಸದಷ್ಟು ವಿಶಾಲವಾಗಿ, ಕಡಲಿನಷ್ಟು ಆಳವಾಗಿರುವ ಪ್ರೇಮ. ಜೀವನದ ಪರಮಲಾಭ ಇದೊಂದೇ. ಯಾರಿಗೆ ಇದು ಪ್ರಾಪ್ತವಾಗಿದೆಯೊ ಅವನೇ ಧನ್ಯ.</p>
<p>ಎಂದಿಗೂ ಭಗವಂತನಲ್ಲಿ ನಿಮ್ಮ</p>
<p>ವಿವೇಕಾನಂದ ೪೧೦. ಮಿಸ್ ಮ್ಯಾಕ್ಸಿಯಾಡ್ ಅವರಿಗೆ **</p>
<p>೫೭, ರಾಮಕಾಂತಬೋಸ್ ಬೀದಿ, ಕಲ್ಕತ್ತ</p>
<p>೧೨ನೇ ನವೆಂಬರ್, ೧೮೯೮ ಪ್ರಿಯ ಜೊ,</p>
<p>ನಾನು ನಾಳೆ ಭಾನುವಾರ ಕೆಲವು ಸ್ನೇಹಿತರನ್ನು ಊಟಕ್ಕೆ ಕರೆದಿರುವೆನು. ನಿನ್ನನ್ನೂ ಟೀ ವೇಳೆಗೆ ನಿರೀಕ್ಷಿಸುವೆನು. ಎಲ್ಲವೂ ಅಷ್ಟು ಹೊತ್ತಿಗೆ ಅಣಿಯಾಗುವುದು.</p>
<p>ಶ್ರೀಮಾತೆಯವರು ಹೊಸ ಮಠವನ್ನು ನೋಡಲು ಈ ದಿನ ಪ್ರಾತಃಕಾಲ ಹೋಗುವರು. ನಾನೂ ಕೂಡ ಅಲ್ಲಿಗೆ ಹೋಗುವೆನು. ಈ ದಿನ ಸಂಜೆ ಆರು ಘಂಟೆಗೆ *<span class="en"> C.W, Vol. V, P. 143</span></p>
<p>**<span class="en"> C.W. Vol. VIII, P. 461</span></p>

<!-- 349-5/0120-->
<p>ಸೋದರಿ ನಿವೇದಿತಾ ಅಧ್ಯಕ್ಷತೆ ವಹಿಸುವಳು. ನಿನಗೆ ಮತ್ತು ಶ್ರೀಮತಿ ಬುಲ್ ಅವರಿಗೆ ಬರಲು ಸಾಧ್ಯವಾದರೆ ಬನ್ನಿ.</p>
<p>ಎಂದಿಗೂ ಭಗವಂತನಲ್ಲಿ ನಿನ್ನ</p>
<p>ವಿವೇಕಾನಂದ</p>
<p>೪೧೧. ಖೇತ್ರಿ ಮಹಾರಾಜರಿಗೆ *</p>
<p>ಬೇಲೂರು ಮಠ</p>
<p>೧೫ನೇ ಡಿಸೆಂಬರ್, ೧೮೯೮ ಘನತೆವೆತ್ತ ಮಹಾರಾಜರಿಗೆ,</p>
<p>- ನಿಮ್ಮ ವಿಶ್ವಾಸಪೂರ್ವಕ ಪತ್ರ ಮತ್ತು ದೂಲೀಚಂದ್ ಹೆಸರಿನಲ್ಲಿ ೫೦೦ ರೂಪಾಯಿಗಳೂ ತಲಪಿತು. ನಾನೀಗ ಸ್ವಲ್ಪ ಮೇಲಾಗಿರುವೆನು. ಹೀಗೆ ಉತ್ತಮವಾಗಿರುವುದು ಮುಂದುವರಿಯುವುದೋ ಇಲ್ಲವೋ ಗೊತ್ತಿಲ್ಲ.</p>
<p>ನಾನು ಕೇಳಿರುವಂತೆ ನೀವು ಈ ಚಳಿಗಾಲದಲ್ಲಿ ಕಲ್ಕತ್ತೆಗೆ ಬರುವಿರಾ? ಅನೇಕ ರಾಜರು ಹೊಸ ವೈಸ್‌ರಾಯಿಗೆ ಗೌರವವನ್ನು ಸಲ್ಲಿಸಲು ಬರುತ್ತಿರುವರು. ಸಿಕಾರ್ ಮಹಾರಾಜರು ಇರುವರು ಎಂದು ವೃತ್ತಪತ್ರಿಕೆಗಳಿಂದ ನನಗೆ ಆಗಲೇ ಗೊತ್ತಾಗಿದೆ. ನಿಮಗೆ ಮತ್ತು ನಿಮ್ಮವರಿಗಾಗಿ ಯಾವಾಗಲೂ ಪ್ರಾರ್ಥಿಸುವ,</p>
<p>ದೇವರಲ್ಲಿ ನಿಮ್ಮ</p>
<p>ವಿವೇಕಾನಂದ</p>
<p>೪೧೨ * *</p>
<p>ಬೇಲೂರು ಮಠ ೧೫ನೇ ಡಿಸೆಂಬರ್, ೧೮೯೮</p>
<p>ಪ್ರಿಯ,</p>
<p>ಜಗನ್ಮಾತೆಯೇ ನಮ್ಮ ಮಾರ್ಗದರ್ಶಕಳು. ನಮಗೆ ಏನಾಗಲಿ, ಮುಂದೆ ಏನೇ ಸಂಭವಿಸಲಿ ಎಲ್ಲಾ ಕೇವಲ ಆಕೆಯ ಶಾಸನದಂತೆ ಮಾತ್ರ ಆಗುವುದು.</p>
<p>ನಿನ್ನ ವಿವೇಕಾನಂದ</p>
<p>*<span class="en"> C.W, Vol. V, P 144</span></p>
<p>**<span class="en"> C.W, Vol. VI, P. 417</span></p>

<!-- 349-5/0121-->
<p>೪೧೩. ಶ್ರೀಮತಿ ಮೃಣಾಳಿನಿ ಬೋಸ್ ಅವರಿಗೆ *</p>
<p>ದೇವಘರ್</p>
<p>೨೩ನೇ ಡಿಸೆಂಬರ್, ೧೮೯೮ ಪ್ರಿಯ ಮಾತೆ, - ನಿಮ್ಮ ಪತ್ರ ಸೇರಿ ಸಂತೋಷವಾಯಿತು. ನೀವು ತಿಳಿದುಕೊಂಡಿರುವುದು ಸರಿ, ಆ ಈಶ್ವರನು ಅನಿರಚನೀಯ ಪ್ರೇಮಸ್ವರೂಪನು, ನಾರದ ಹೇಳಿದ ಈ ದೇವರ ಲಕ್ಷಣ ಜಗತ್ತಿನಲ್ಲಿ ಕಾಣುವುದು, ಮತ್ತು ಎಲ್ಲರೂ ಒಪ್ಪಿಕೊಂಡಿರುವರೆಂಬುದೇ ನನ್ನ ದೃಢನಂಬಿಕೆ. ಅನೇಕ ವಸ್ತುಗಳ ಮೊತ್ತವನ್ನೇ ಸಮಷ್ಟಿ ಎನ್ನುವುದು. ಪ್ರತಿಯೊಂದು ವ್ಯಕ್ತಿಯನ್ನೂ ವ್ಯಷ್ಟಿ ಎನ್ನುವುದು. ನೀವು, ನಾನು ಪ್ರತಿಯೊಬ್ಬರೂ ವ್ಯಷ್ಟಿ, ಸಮಾಜ ಸಮಷ್ಟಿ, ನೀವು, ನಾನು, ಪ್ರಾಣಿ, ಹಕ್ಕಿ, ಹುಳು, ಹುಪ್ಪಟೆ, ಮರ, ಬಳ್ಳಿ, ಭೂಮಿ, ಗ್ರಹ, ತಾರೆ - ಪ್ರತಿಯೊಂದೂ ವ್ಯಷ್ಟಿ, ವಿಶ್ವವೇ ಸಮಷ್ಟಿ. ಇದನ್ನೇ ವೇದಾಂತದಲ್ಲಿ ವಿರಾಟ್, ಹಿರಣ್ಯಗರ್ಭ ಅಥವಾ ಈಶ್ವರ ಎನ್ನುವುದು, ಪುರಾಣಗಳಲ್ಲಿ ಬ್ರಹ್ಮ, ವಿಷ್ಣು, ದೇವಿ, ಇನ್ನೂ ಮುಂತಾದ ಹೆಸರುಗಳಿಂದ ಇದನ್ನು ಕರೆಯುವರು. ವ್ಯಷ್ಟಿಗೆ ಸ್ವಾತಂತ್ರ್ಯವಿದೆಯೇ ಇಲ್ಲವೆ, ಇದ್ದರೆ ಅದು ಎಷ್ಟು ಇರಬಹುದು; ವ್ಯಷ್ಟಿ ತನ್ನ ಸ್ವಂತ ಇಚ್ಛೆಯನ್ನು ಮತ್ತು ಸುಖವನ್ನು ಸಮಷ್ಟಿಗೋಸುಗ ತ್ಯಾಗ ಮಾಡಬೇಕೆ ಬೇಡವೆ, ಎಂಬುದೇ ಪ್ರತಿಯೊಂದು ಸಮಾಜದ ಮುಂದೆ ಇರುವ ನಿತ್ಯ ಪ್ರಶ್ನೆ. ಸಮಾಜವು ಎಲ್ಲಾ ಕಡೆಯಲ್ಲಿಯೂ ಈ ಸಮಸ್ಯೆಯನ್ನು ಬಗೆಹರಿಸುವುದರಲ್ಲಿ ತಲ್ಲೀನವಾಗಿರುವುದು. ಆಧುನಿಕ ಪಾಶ್ಚಾತ್ಯ ಸಮಾಜದಲ್ಲಿ ಇವು ಪ್ರಬಲವಾದ ತರಂಗದಂತೆ ಘೋಷಿಸುತ್ತಿವೆ. ಸಾಮಾಜಿಕ ಉನ್ನತಿಗೆ ವ್ಯಕ್ತಿ ತನ್ನ ಸ್ವಾತಂತ್ರ್ಯವನ್ನು ತ್ಯಾಗ ಮಾಡಬೇಕು ಎಂಬ ಸಿದ್ದಾಂತವೇ ಸಮಾಜವಾದ <span class="en">(Socialism), </span>ಯಾವುದು ವ್ಯಕ್ತಿಯ ಸ್ವಾತಂತ್ರ್ಯದ ಪರವಾಗಿ ವಾದಿಸುವುದೋ ಅದೇ ವ್ಯಕ್ತಿವಾದ <span class="en">(Individualism),</span></p>
<p>ನಿಯಮ, ಶಿಕ್ಷೆ, ಶಾಸನಗಳ ಮೂಲಕ ವ್ಯಕ್ತಿಯನ್ನು ಸಮಾಜದ ಅಧೀನಕ್ಕೆ ಒಳಪಡಿಸುವುದು, ದಾಸ್ಯ, ಬಲಾತ್ಕಾರದಿಂದ ಆತ್ಮಾರ್ಪಣೆ ಇವುಗಳ ಫಲ ಮತ್ತು ಪರಿಣಾಮಗಳು ಏನು ಎಂಬುದಕ್ಕೆ, ನಮ್ಮ ಭರತಖಂಡವೇ ಪ್ರಮುಖವಾದ ಉದಾಹರಣೆ. ಈ ದೇಶದಲ್ಲಿ ಶಾಸೋಕ್ತ ವಿಧಿಗನುಸಾರವಾಗಿ ಜನಗಳು ಹುಟ್ಟುವರು; ಬದುಕಿರುವವರೆಗೂ ನಿಯಮಾನುಸಾರವಾಗಿ ಭೋಜನ, ಪಾನಾದಿಗಳನ್ನು ಮಾಡುವರು; ವಿವಾಹಾದಿ ಕರ್ಮಗಳೂ ಈ ಪ್ರಕಾರವಾಗಿಯೇ ನಡೆಯುವುವು. ಇನ್ನು ಸಾಯುವುದು ಕೂಡ ಶಾಸ್ಪೋಕ್ತ ರೀತಿಯಲ್ಲಿ ಈ ಬಗೆಯ ಕಠೋರ ಶಿಕ್ಷೆಯಲ್ಲಿ ಒಂದು ದೊಡ್ಡ ಗುಣ ಬಿಟ್ಟರೆ ಉಳಿದ ಎಲ್ಲವೂ ದೋಷಮಯ. ಗುಣವೇನೆಂದರೆ, ಒಂದೆರಡು ಕಾರ್ಯಗಳನ್ನು ಪ್ರತಿನಿತ್ಯವೂ ಅನೇಕ ತಲೆ ತಲಾಂತರದಿಂದ ಮಾಡಿ ಮಾಡಿ ಅಭ್ಯಾಸವಾಗಿರುವುದರಿಂದ ಈಗ ಅಲ್ಪಾಯಾಸದಿಂದ ಜನರು ಅದನ್ನು ಮಾಡಬಲ್ಲರು.</p>
<p>ಮೂರು ಮಣ್ಣಿನ ಉಂಡೆಗಳನ್ನಿಟ್ಟು ನಾಲೈದು ಕಡ್ಡಿಗಳನ್ನುರಿಸಿ ಈ ದೇಶದ ಅಡಿಗೆಯವನು ಮಾಡುವ ರುಚಿಕರವಾದ ಅನ್ನ ಪಲ್ಯ ಇನ್ನೆಲ್ಲಿಯೂ ದೊರೆಯದು.</p>
<p>*<span class="en"> C.W, Vol. IV, P. 488</span></p>

<!-- 349-5/0122-->
<p>ಒಂದು ರೂಪಾಯಿ ಬೆಲೆ ಬಾಳುವಂತಹ ಮಾಂಧಾತನ ಕಾಲದ ಮಗ್ಗದಿಂದ, ಹಳ್ಳದಲ್ಲಿ ಕಾಲಿಟ್ಟುಕೊಂಡು, ಗಜ ಒಂದಕ್ಕೆ ಇಪ್ಪತ್ತು ರೂಪಾಯಿ ಬೆಲೆ ಬಾಳುವ ಕಿಂಕಾಪನ್ನು ಈ ದೇಶದಲ್ಲಿ ಮಾತ್ರವೇ ತಯಾರಿಸಲು ಸಾಧ್ಯ. ಹರಕು ಚಾಪೆ, ಹರಳೆಣ್ಣೆ, ಮಣ್ಣಿನ ಹಣತೆ, ಇವುಗಳ ಸಹಾಯದಿಂದ ಘನಪಂಡಿತನಾಗುವುದು ಈ ದೇಶದಲ್ಲಿ ಮಾತ್ರ ಸಾಧ್ಯ. ಸೊಟ್ಟ ಮೋರೆಯ ಕುರೂಪಿ ಹೆಂಡತಿಯ ಮೇಲೆ ಸಕಲವನ್ನೂ ಸಹಿಸುವ ಪ್ರೇಮ, ಗುಣಹೀನನೂ ದುಷ್ಟನೂ ಆದ ಗಂಡನಲ್ಲಿ ಆಜನ್ಮ ಪತಿಭಕ್ತಿ ಈ ದೇಶದಲ್ಲಿ ಮಾತ್ರ ಸಾಧ್ಯ. ಇಷ್ಟೂ ಒಳ್ಳೆಯ ಗುಣಗಳಾಯಿತು.</p>
<p>ಆದರೆ ಇವೆಲ್ಲವನ್ನೂ ಮನುಷ್ಯರು ಹೇಗೆ ಮಾಡುತ್ತಾರೆಂದರೆ, ಪ್ರಾಣವಿಲ್ಲದ ಯಂತ್ರ ಕೆಲಸ ಮಾಡುವಂತೆ, ಇದರಲ್ಲಿ ಮಾನಸಿಕ ಚಟುವಟಿಕೆ ಇಲ್ಲ, ಹೃದಯ ವಿಕಾಸವಿಲ್ಲ, ಚೇತನದ ಚಿಹ್ನೆ ಇಲ್ಲ, ಆಶಾ ತರಂಗವಿಲ್ಲ, ಇಚ್ಛಾಶಕ್ತಿಯ ಪ್ರಬಲ ಉತ್ತೇಜನವಿಲ್ಲ, ತೀವ್ರ ಸುಖಾನುಭೂತಿಯಿಲ್ಲ, ನಿಕಟ ದುಃಖಸ್ಪರ್ಶವೂ ಇಲ್ಲ, ಹೊಸ ಹೊಸ ವಿಷಯಗಳನ್ನು ಕಂಡುಹಿಡಿಯಬೇಕೆಂಬ ಬುದ್ದಿ ವೈಭವದ ಚಲನೆ ಇಲ್ಲ. ನೂತನತ್ವದ ಇಚ್ಛೆಯಿಲ್ಲ. ನೂತನ ವಸ್ತುಗಳ ಆದರಣೆ ಇಲ್ಲ. ಇಂತಹ ಈ ಮನಸ್ಸನ್ನು ಕವಿದಿರುವ ಮೋಡಗಳು ಚದುರುವುದೇ ಇಲ್ಲ. ಪ್ರಾತಃಕಾಲದ ಸೂರ್ಯಕಿರಣಗಳ ಪ್ರಕಾಶಮಾನವಾದ ದೃಶ್ಯಗಳು ಈ ಹೃದಯಗಳನ್ನು ಉಲ್ಲಾಸಗೊಳಿಸುವುದೇ ಇಲ್ಲ. ಇದಕ್ಕಿಂತಲೂ ಉತ್ಕೃಷ್ಟವಾದ ಅವಸ್ಥೆ ಇದೆಯೇ ಇಲ್ಲವೆ ಎಂಬುದೂ ಮನಸ್ಸಿಗೇ ಬರುವುದಿಲ್ಲ. ಎಲ್ಲಿ ಇದೆಯೋ ಅಲ್ಲಿ ನಂಬಿಕೆಯನ್ನು ಉಂಟುಮಾಡುವುದಿಲ್ಲ. ನಂಬಿಕೆ ಇದ್ದರೂ ಪ್ರಯತ್ನವಿಲ್ಲ. ಪ್ರಯತ್ನವಿದ್ದರೂ ಉತ್ಸಾಹಭಂಗ ಅದನ್ನು ನಾಶ ಮಾಡುವುದು.</p>
<p>ನಿಯಮಾನುಸಾರ ನಡೆಯುವುದೇ ಒಳ್ಳೆಯದಾದಲ್ಲಿ, ಚಿರಕಾಲದಿಂದ ಕ್ರಮವಾಗಿ ಬಂದ ರೀತಿನೀತಿಗಳ ಸಂಪೂರ್ಣ ಅನುಸರಣವೇ ಧರ್ಮವಾದಲ್ಲಿ ಮರಕ್ಕಿಂತಲೂ, ಧಾರ್ಮಿಕವಾವುದು? ರೈಲುಗಾಡಿಗಿಂತಲೂ ಸಾಧುಪ್ರಾಣಿ ಯಾವುದು? ಕಲ್ಲಿನ ಚೂರು ಪ್ರಕೃತಿ ನಿಯಮವನ್ನು ಎಂದಾದರೂ ಉಲ್ಲಂಘಿಸಬಲ್ಲದೆ? ಹಾಗೆ ಮಾಡುವುದನ್ನು ಕಂಡಿರುವರೆ? ದನಗಳು ಪಾಪ ಮಾಡುವುದನ್ನು ಯಾರಾದರೂ ನೋಡಿದ್ದಾರೆಯೇ?</p>
<p>ದೊಡ್ಡದಾದ ಹಡಗು, ಬಲವಾದ ರೈಲ್ವೆ ಎಂಜಿನ್ ಇವು ಜಡ, ಅವು ನಡೆಯುತ್ತವೆ, ತಿರುಗುತ್ತವೆ, ಓಡುತ್ತವೆ. ಆದರೂ ಅಚೇತನ. ಆದರೆ ಆತ್ಮರಕ್ಷಣಾರ್ಥವಾಗಿ ರೈಲುಮಾರ್ಗದಿಂದ ತಪ್ಪಿಸಿಕೊಳ್ಳಲು ಪಕ್ಕಕ್ಕೆ ಸರಿದ ಸಣ್ಣದೊಂದು ಕೀಟ ಚೈತನ್ಯಶಾಲಿಯಾಗಿರುವುದೇಕೆ ? ಯಂತ್ರದಲ್ಲಿ ಇಚ್ಛಾಶಕ್ತಿ ವಿಕಾಸವಿಲ್ಲ. ಯಂತ್ರ ನಿಯಮವನ್ನು ಅತಿಕ್ರಮಿಸಲೊಲ್ಲದು. ಕೀಟವಾದರೋ ನಿಯಮವನ್ನು ಅತಿಕ್ರಮಿಸಲು ಇಚ್ಛೆಯುಳ್ಳದ್ದು, ಆಗಲಿ ಹೋಗಲಿ ಅದು ನಿಯಮವನ್ನು ಎದುರಿಸುವುದು. ಅದು ಚೇತನ. ಈ ಇಚ್ಛಾಶಕ್ತಿಯ ವಿಕಾಸ ಎಷ್ಟು ಹೆಚೋ ಅಷ್ಟೇ ಸುಖ ಹೆಚ್ಚು. ಅಷ್ಟೆ ದೊಡ್ಡದು ಜೀವ, ಈಶ್ವರನ ಇಚ್ಛಾಶಕ್ತಿ ಪೂರ್ಣ ಸಫಲವಾದುದರಿಂದಲೇ ಅದು ಸರ್ವೋಚ್ಚ.</p>

<!-- 349-5/0123-->
<p>ವಿದ್ಯಾಭ್ಯಾಸವೆಂದರೇನು? ಪುಸ್ತಕ ಪಾಂಡಿತ್ಯವೇನು? ಅಲ್ಲ. ಹಲವು ವಿಧದ ಜ್ಞಾನಾರ್ಜನೆಯೇ? ಅದೂ ಅಲ್ಲ. ಯಾವ ತರಬೇತಿಯ ಮೂಲಕ ಇಚ್ಛಾಶಕ್ತಿಯ ಪ್ರವಾಹ ಮತ್ತು ಅಭಿವ್ಯಕ್ತಿಗಳು ನಿಯಂತ್ರಣಕ್ಕೆ ಒಳಗಾಗಿ ಫಲಕಾರಿಯಾಗುವುವೋ ಅದೇ ಶಿಕ್ಷಣ. ಯಾವುದರ ಫಲವಾಗಿ ಈ ಇಚ್ಛಾಶಕ್ತಿಯು ಅನೇಕ ತಲಾಂತರಗಳಿಂದ ಬಲಾತ್ಕಾರವಾಗಿ ವಿರೋಧಿಸಲ್ಪಟ್ಟು ಈಗ ಮೃತಪ್ರಾಯವಾಗಿರುವುದೋ ಅದು ಶಿಕ್ಷಣವೆ, ನೀವೇ ಆಲೋಚಿಸಿರಿ ? ಯಾವುದರ ಪ್ರಭುತ್ವದಲ್ಲಿ ನೂತನ ಭಾವಗಳ ಮಾತೇ ದೂರವಾಗಿದೆಯೋ, ಇನ್ನು ಪುರಾತನ ಭಾವಗಳು ಕೂಡ ಒಂದೊಂದಾಗಿ ಅದೃಶ್ಯವಾಗುತ್ತ ಹೋಗುತ್ತಿವೆಯೋ, ಮತ್ತಾವುದು ಮನುಷ್ಯನನ್ನು ಯಂತ್ರಪ್ರಾಯ ನನ್ನಾಗಿ ಮಾಡಿರುವುದೋ ಅದೆಂತಹ ಶಿಕ್ಷಣ ? ಚಾಲಿತ ಯಂತ್ರದಂತೆ ಒಳ್ಳೆಯವರಾಗಿರುವುದಕ್ಕಿಂತಲೂ ಸ್ವಾಧೀನ ಇಚ್ಛಾಶಕ್ತಿ, ಬುದ್ಧಿಶಕ್ತಿ ಇವುಗಳ ಪ್ರೇರಣೆಯಿಂದ ದಾರಿತಪ್ಪಿ ಹೋಗುವುದು ಕಲ್ಯಾಣಕರ.</p>
<p>ಪುನಃ, ಮಣ್ಣುಮುದ್ದೆಗಳಂತೆಯೂ, ಚೈತನ್ಯಶೂನ್ಯವಾದ ಯಂತ್ರಗಳಂತೆಯೂ, ರಾಶಿಹಾಕಿದ ಕಲ್ಲುಗಳಂತೆಯೂ ಇರುವ ಮನುಷ್ಯರಿಂದ ತುಂಬಿದ ಸಮಷ್ಟಿಗೆ ಸಮಾಜವೆಂಬ ಹೆಸರು ಸಲ್ಲುವುದೇನು? ಅಂತಹ ಸಮಾಜಕ್ಕೆ ಕಲ್ಯಾಣವೆಲ್ಲಿಯದು? ಕಲ್ಯಾಣ ಉಂಟಾಗಿದ್ದ ಪಕ್ಷದಲ್ಲಿ ಸಾವಿರಾರು ವರುಷಗಳಿಂದಲೂ ಗುಲಾಮಗಿರಿಯಲ್ಲಿ ನರಳದೆ, ಮೂರ್ಖತನದ ಗಣಿಯಾಗಿರದೆ, ಜಗತ್ತಿನಲ್ಲಿ ಸರ್ವೋತ್ಕೃಷ್ಟ ಜನಾಂಗವಾಗಿ, ವಿದ್ಯೆಯ ನಿತ್ಯ ಚಿಲುಮೆಯಾಗಿರುತ್ತಿತ್ತು ಈ ಭಾರತಭೂಮಿ.</p>
<p>ಹಾಗಾದರೆ ಆತ್ಮತ್ಯಾಗ ಧರ್ಮವಲ್ಲವೇನು? ಓರ್ವನ ಸುಖವನ್ನು ಅನೇಕರಿಗಾಗಿ ತ್ಯಾಗ ಮಾಡುವುದು ಮಹಾ ಪುಣ್ಯಕಾರ್ಯವಲ್ಲವೇನು ? ಸರಿ, ಆದರೆ ನಮ್ಮ ವಂಗ ಭಾಷೆಯ ನಾಣ್ಣುಡಿಯಂತೆ, “ಉಜ್ಜಿ ತಿಕ್ಕುವುದರಿಂದ ಸೌಂದರ್ಯವು ತಯಾರಾಗುತ್ತದೆಯೇ ? ಪ್ರಯತ್ನದಿಂದಲೂ, ಬಲಾತ್ಕಾರದಿಂದಲೂ, ಪ್ರೀತಿ ಹುಟ್ಟುವುದೆ ?” ನಿತ್ಯ ತಿರುಕನ ತ್ಯಾಗದಲ್ಲಿರುವ ಮಹಿಮೆ ಏನು? ನಪುಂಸಕನ ಇಂದ್ರಿಯ ನಿಗ್ರಹದಲ್ಲಿ ಪುಣ್ಯವೇನು? ಭಾವಹೀನ, ಹೃದಯಹೀನ, ಉಚ್ಚ ಆಶಾಹೀನ, ಸಮಾಜ ಎಂದರೆ ಏನು ಎಂದು ತಿಳಿಯದ ಜ್ಞಾನಹೀನನ ತ್ಯಾಗವೆಂತಹುದು? ಬಲಾತ್ಕಾರವಾಗಿ ಸತಿ ಮಾಡಿಸುವುದರಲ್ಲಿ ಆಕೆಯ ಪತಿಭಕ್ತಿ ಎಂಥದ್ದು ? ಮೂಢನಂಬಿಕೆಯ ಮೂಲಕ ಜನರಿಂದ ಪುಣ್ಯ ಕೆಲಸಗಳನ್ನು ಏಕೆ ಮಾಡಿಸಬೇಕು? ಅವರನ್ನು ಸ್ವತಂತ್ರರನ್ನಾಗಿ ಮಾಡಿ, ಜನಗಳ ಬಂಧನಗಳನ್ನು ಸಾಧ್ಯವಾದಷ್ಟು ಬಿಡಿಸಿ ಎಂದು ನಾನು ಹೇಳುವುದು, ಕೊಳೆಯಿಂದ ಕೊಳೆಯನ್ನು ತೊಳೆಯಲಾದೀತೆ? ಬಂಧನದಿಂದ ಬಂಧನವನ್ನು ಬಿಡಿಸಲಾಗುವುದೆ ? ಉದಾಹರಣೆ ಎಲ್ಲಿ ? ಸಮಾಜದ ಹಿತಕ್ಕಾಗಿ, ಎಂದು ನಿಮ್ಮ ಸಮಸ್ತ ಸುಖವನ್ನು ತ್ಯಾಗಮಾಡುವಿರೋ, ಅಂದು ನೀವು ಬುದ್ದರು, ಮುಕ್ತರು. ಆ ಗುರಿ ಬಹಳ ದೂರವಿದೆ. ತುಳಿತದ ಮೂಲಕ ಆ ಮಾರ್ಗಾವಲಂಬನೆಯು ಸಾಧ್ಯವಾದೀತೆ? "ಆಹಾ! ನಿಃಸ್ವಾರ್ಥ ತ್ಯಾಗಕ್ಕೆ ಎಂತಹ ಉದಾಹರಣೆ, ನಮ್ಮ ವಿಧವೆಯರು ! ಆಹಾ! ಬಾಲ್ಯವಿವಾಹ ಎಷ್ಟು ಸವಿಯಾದದ್ದು ! ಇದರಂತೆ ಬೇರೊಂದುಂಟೆ? ಅಂತಹ ವಿವಾಹದಲ್ಲಿ ಗಂಡಹೆಂಡರಿಗೆ ಪ್ರೇಮವಿಲ್ಲದೆ ಮತ್ತೇನಿರುವುದು ?” - ಇದೇ ಎಲ್ಲರ ಮಾತಿನ ಪಲ್ಲವಿ ಇಂದು.</p>

<!-- 349-5/0124-->
<p>ಆದರೆ ಪರಿಸ್ಥಿತಿಯ ನಾಯಕರಾಗಿರುವ ಗಂಡಸರಿಗಾದರೋ ಆತ್ಮತ್ಯಾಗದ ಆವಶ್ಯಕತೆ ಕೊಂಚವೂ ಇಲ್ಲ. ಸೇವಾ ಧರ್ಮಕ್ಕಿಂತಲೂ ಮೇಲಾದುದು ಮತ್ತೊಂದುಂಟೆ? ಆದರೆ ಇದು ಬ್ರಾಹ್ಮಣರಿಗೆ ಅನ್ವಯಿಸುವುದಿಲ್ಲ - ಉಳಿದವರು ಮಾಡಲಿ! ನಿಜವೇನೆಂದರೆ, ನಮ್ಮ ದೇಶದಲ್ಲಿನ ತಾಯಿತಂದೆಗಳು ಬಂಧುಬಳಗದವರು, ತಮ್ಮ ಸ್ವಾರ್ಥಕ್ಕಾಗಿ, ಸಮಾಜದಿಂದ ಅವಮಾನವನ್ನು ತಪ್ಪಿಸಿಕೊಳ್ಳುವುದಕ್ಕಾಗಿ, ಮಮತೆ ಇಲ್ಲದೆ ಮಕ್ಕಳನ್ನು (ಹುಡುಗ-ಹುಡುಗಿಯರನ್ನು ) ಬಲಿಕೊಡಬಲ್ಲರು. ಅನೇಕ ಶತಮಾನಗಳಿಂದಲೂ ಬಂದಿರುವ ಶಿಕ್ಷಣ ಅವರನ್ನು ನಿರ್ದಯರನ್ನಾಗಿ ಮಾಡಿ, ಈ ಕೆಲಸವನ್ನು ಮಾಡಲು ಬಹಳ ಸುಲಭವಾಗಿ ಮಾಡಿದೆ. ಯಾರು ವೀರನೋ ಆತನೇ ತ್ಯಾಗ ಮಾಡಬಲ್ಲ. ಹೇಡಿಯು ಚಾವಟಿಗೆ ಅಂಜಿ ಒಂದು ಕೈಯಿಂದ ಕಣ್ಣೂರಸಿಕೊಳ್ಳುತ್ತ ಮತ್ತೆ ಒಂದರಿಂದ ದಾನ ಮಾಡುತ್ತಾನೆ. ಇಂತಹ ದಾನದಿಂದ ಫಲವೇನು? ವಿಶ್ವಪ್ರೇಮ ಬಹಳ ದೂರ. ಸಸಿಗೆ ಬೇಲಿ ಹಾಕಿ ಕಾಪಾಡಬೇಕಷ್ಟೆ ! ಸ್ವಾರ್ಥವಿಲ್ಲದೆ ಒಂದು ವಸ್ತುವನ್ನು ಪ್ರೀತಿಸಲು ಕಲಿತರೆ, ಮುಂದೆ ಕ್ರಮವಾಗಿ ವಿಶ್ವಪ್ರೇಮವನ್ನು ಪಡೆಯಲು ಆಸೆ ಹುಟ್ಟಬಲ್ಲದು. ಒಂದು ಇಷ್ಟದೇವತೆಯ ಮೇಲೆ ಭಕ್ತಿ ಹುಟ್ಟಿದರೆ ಕ್ರಮವಾಗಿ ವಿರಾಟ್‌ಬ್ರಹ್ಮನಲ್ಲಿ ಪ್ರೀತಿ ಹುಟ್ಟಬಲ್ಲದು.</p>
<p>ಆದುದರಿಂದ ಒಬ್ಬನಿಗಾಗಿ ಆತ್ಮತ್ಯಾಗ ಮಾಡುವುದಕ್ಕಾದರೆ, ಆಗ ಸಮಾಜಕ್ಕಾಗಿ ಆತ್ಮ ತ್ಯಾಗದ ಮಾತು ಸರಿ, ಅದಕ್ಕೆ ಮುಂಚೆ ಅಲ್ಲ - ಸಕಾಮದಿಂದ ನಿಷಾಮ. ಮೊದಲು ಕಾಮವಿಲ್ಲದೆ ನಿಷ್ಕಾಮವೆಂದರೇನು? ಅದರ ಅರ್ಥವೇನು? ಕತ್ತಲು ಇಲ್ಲದೇ ಇದ್ದರೆ ಬೆಳಕು ಎಂಬುದಕ್ಕೆ ಅರ್ಥವೇನಾಗುತ್ತದೆ?</p>
<p>ಮೊದಲು ಸಕಾಮ, ಸಪ್ರೇಮ ಪೂಜೆ. ಸಣ್ಣದರ ಪೂಜೆಯಿಂದ ಮೊದಲು ಮಾಡಿ. ತರುವಾಯ ದೊಡ್ಡದು ತಾನಾಗಿಯೇ ಬರುವುದು.</p>
<p>ತಾಯೆ ! ತಮಗೆ ಚಿಂತೆ ಬೇಡ, ಬಿರುಗಾಳಿಯ ಪೆಟ್ಟು ದೊಡ್ಡ ಮರಕ್ಕೆ ಮಾತ್ರ. “ಬೆಂಕಿಯನ್ನು ಕೆದಕುವುದರಿಂದ ಚೆನ್ನಾಗಿ ಉರಿಯುತ್ತದೆ.'' ತಲೆಯ ಮೇಲೆ ಪೆಟ್ಟು ಬಿದ್ದರೆ ಹಾವು ಹೆಡೆ ಎತ್ತುವುದು'' ಇತ್ಯಾದಿ. ಎಂದು ಹೃದಯದಲ್ಲಿ ಮಹಾ ವೇದನೆ ಉಂಟಾಗುವುದೋ, ಎಂದು ನಾಲ್ಕು ದಿಕ್ಕುಗಳಲ್ಲಿಯೂ ದುಃಖವೆಂಬ ಬಿರುಗಾಳಿ ಎದ್ದು ಬೀಸುವುದೊ, ಎಂದು ಬೆಳಕು ಕಾಣದೆ ಹೋಗುವಂತೆ ತೋರುವುದೊ, ಎಂದು ಆಸೆ ಮತ್ತು ಧೈರ್ಯ ಬತ್ತಿಹೋದಂತಿರುವುದೋ, ಆಗತಾನೆ, ಈ ಮಹಾ ಆಧ್ಯಾತ್ಮಿಕ ಆಂದೋಲನದಲ್ಲಿ, ಆಂತರಿಕ ಬ್ರಹ್ಮಜ್ಯೋತಿಯ ಸ್ಫೂರ್ತಿ ಮಿನುಗುವುದು, ಸುಖದಲ್ಲಿ ಹುಟ್ಟಿ, ಹಂಸತೂಲಿಕಾತಲ್ಪದ ಮೇಲೆ ಮಲಗಿ, ಒಂದು ತೊಟ್ಟು ಕಣ್ಣೀರನ್ನೂ ಸುರಿಸದೆ, ಯಾರು ಬೆಳೆದು ದೊಡ್ಡವರಾಗಿರುವರು? ಇಂತಹವರಲ್ಲಿ ಅಂತರ್ಗತವಾಗಿರುವ ಬ್ರಹ್ಮನನ್ನು ಯಾರು ಪ್ರಕಾಶಗೊಳಿಸಿರುವರು ? ಅಳುವುದಕ್ಕೆ ಏಕಮ್ಮ ಭಯ ? ಅಳು, ಅತ್ತು ಅತ್ತು ಕಣ್ಣು ಚೊಕ್ಕಟವಾಗಿ ತರುವಾಯ ಒಳಗಣ್ಣು ತೆರೆಯುವುದು. ಆಗ ಕ್ರಮೇಣ ಮನುಷ್ಯ, ಪಶು, ಮರ ಎಂಬ ಭೇದ ತೋಲಗಿ ಸರ್ವತ್ರ ಬ್ರಹ್ಮದರ್ಶನ ವಾಗುವುದು.</p>

<!-- 349-5/0125-->
<p>-</p>
<p>ಸಮಂ ಪಶ್ಯನ್ ಹಿ ಸತ್ವ, ಸಮವಸ್ಥಿತಮೀಶ್ವರಮ್ || ನ ಹಿನಸ್ಸಾತ್ಮನಾತ್ಮಾನಂ ತತೋ ಯಾತಿ ಪರಾಂ ಗತಿಮ್ ||</p>
<p>- ಗೀತಾ</p>
<p>ಈಶ್ವರನನ್ನು ಎಲ್ಲೆಡೆಯಲ್ಲೂ ಸಮವಾಗಿರುವಾತನೆಂದು ನೋಡಿ ತನ್ನಿಂದ ತನ್ನನ್ನು ಕೆಡಿಸಿಕೊಳ್ಳದೆ ಶ್ರೇಷ್ಠವಾದ ಗತಿಯನ್ನು ಹೊಂದುವನು.</p>
<p>ಅನವರತ ತಮ್ಮ ಹಿತಚಿಂತಕ</p>
<p>ವಿವೇಕಾನಂದ ೪೧೪, ಶ್ರೀಮತಿ ಓಲ್ಬುಲ್ ಅವರಿಗೆ *</p>
<p>ದೇವಘರ್</p>
<p>೨೯ನೇ ಡಿಸೆಂಬರ್, ೧೮೯೮ ಪ್ರಿಯ ಧೀರಮಾತಾ,</p>
<p>ನಾನು ನಿಮ್ಮೊಡನೆ ಬರಲು ಅಸಮರ್ಥನಾಗಿರುವ ವಿಷಯ ನಿಮಗಾಗಲೇ ತಿಳಿದಿದೆ. ನಿಮ್ಮ ಜೊತೆಗೆ ಬರಲು ನನಗೆ ಸಾಕಷ್ಟು ದೇಹಬಲವಿಲ್ಲದೆ ಹೋಗಿದೆ, ಶ್ವಾಸಕೋಶಗಳಲ್ಲಿ ಶೀತ ಹಾಗೇ ಅವಿಚ್ಛಿನ್ನವಾಗಿ ಸಾಗಿದೆ. ಅದೇ ನಾನು ಪ್ರಯಾಣ ಮಾಡಲು ಅಶಕ್ತನಾಗಿರುವಂತೆ ಮಾಡಿದೆ. ಒಟ್ಟಿನಲ್ಲಿ, ನಾನು ಇಲ್ಲಿ ಉತ್ತಮಗೊಳ್ಳ ಬಹುದೆಂದು ಭಾವಿಸಿದ್ದೇನೆ.</p>
<p>ಇಷ್ಟು ವರುಷಗಳೂ ನನ್ನ ಸೋದರಿಯ ಮಗಳು ಇಚ್ಛಾಶಕ್ತಿಯಿಂದ ತನ್ನ ಮನಸ್ಸನ್ನು ವಿಕಾಸಗೊಳಿಸಿಕೊಂಡಿರುವುದನ್ನು ನೋಡಿದ್ದೇನೆ. ಬಂಗಾಳಿ ಸಾಹಿತ್ಯವೆಲ್ಲಾ ಅವಳಿಗೆ ಚೆನ್ನಾಗಿ ಗೊತ್ತು. ಅದು ಒಳ್ಳೆಯದೆ. ಅದರಲ್ಲೂ ವಿಶೇಷವಾಗಿ ತಾತ್ವಿಕ ಸಾಹಿತ್ಯವನ್ನು ಚೆನ್ನಾಗಿ ಓದಿರುವಳು. ಅವಳು ಆಗಲೇ ಇಂಗ್ಲಿಷಿನಲ್ಲಿ ಮತ್ತು ರೋಮನ್ ಲಿಪಿಯಲ್ಲಿ ತನ್ನ ಹೆಸರು ರುಜು ಹಾಕುವುದನ್ನು ಕಲಿತಿದ್ದಾಳೆ. ಈಗ ಅವಳಿಗೆ ಕಲಿಸುವುದೆಂದರೆ ಬುದ್ದಿಗೆ ಬಹಳ ಶ್ರಮವಾಗುತ್ತದೆ. ಅದಕ್ಕೆ ನಾನು ಹಿಂಜರಿದುಬಿಟ್ಟೆ. ನಾನು ಈಗ ಏನೂ ಕೆಲಸಮಾಡದೆ ಕಾಲವನ್ನು ಕಳೆದು ಸಂಪೂರ್ಣ ವಿಶ್ರಾಂತಿ ಪಡೆಯಲು ಆದಷ್ಟು ನನ್ನ ಬಲವನ್ನೆಲ್ಲಾ ಪ್ರಯೋಗಿಸುತ್ತಿದ್ದೇನೆ.</p>
<p>- ಇದುವರೆಗೂ ನಾನು ಕೇವಲ ನಿನ್ನನ್ನು ಪ್ರೀತಿಸುತ್ತಿದ್ದೆನಷ್ಟೆ. ಇತ್ತೀಚೆಗೆ ಆದ ಬೆಳವಣಿಗೆಗಳಿಂದ ನನ್ನ ಜೀವನವನ್ನು ಎಚ್ಚರಿಕೆಯಿಂದ ನೋಡಿಕೊಳ್ಳಲು ಜಗನ್ಮಾತೆಯಿಂದ ನೀವು ನಿಯಮಿತರಾದವರು ಎಂಬುದು ಖಚಿತವಾಗಿದೆ. ಆದ್ದರಿಂದ ಪ್ರೀತಿಯ ಜೊತೆಗೆ ಈಗ ಶ್ರದ್ದೆಯೂ ಸೇರಿದೆ ! ನನ್ನ ಮತ್ತು ನನ್ನ ಕೆಲಸದ ವಿಚಾರವಾಗಿ ಇನ್ನು ಮುಂದೆ ನಾನು ನಿಮ್ಮನ್ನು ದೈವಪ್ರೇರಣೆ ಹೊಂದಿದವರೆಂದು ಭಾವಿಸಿ, ಸಂತೋಷದಿಂದ ನನ್ನ ಹೆಗಲಿನಿಂದ ಎಲ್ಲಾ ಜವಾಬ್ದಾರಿಯನ್ನೂ ಕೆಳಗಿಳಿಸಿ ಜಗನ್ಮಾತೆ ನಿಮ್ಮ ಮೂಲಕ ಏನನ್ನು ಆಜ್ಞಾಪಿಸುವಳೋ ಅದರಂತೆ ಅನುಸರಿಸುತ್ತೇನೆ. *<span class="en"> C.W, Vol. VI, P. 417.</span></p>

<!-- 349-5/0126-->
<p>ಶೀಘ್ರದಲ್ಲಿಯೇ ನಿಮ್ಮನ್ನು ಯೂರೋಪ್ ಅಥವಾ ಅಮೆರಿಕಾದಲ್ಲಿ ಭೇಟಿ ಮಾಡುತ್ತೇನೆಂದು ಭಾವಿಸಿದ್ದೇನೆ.</p>
<p>ನಿರಂತರವೂ ನಿಮ್ಮ ಪ್ರೀತಿಯ ಮಗ</p>
<p>ವಿವೇಕಾನಂದ ೪೧೫. ಶ್ರೀಮತಿ ಮೃಣಾಳಿನಿ ಬೋಸರಿಗೆ *</p>
<p>ದೇವಘರ್</p>
<p>೩ನೇ ಜನವರಿ, ೧೮೯೯ ಪ್ರಿಯ ತಾಯೆ,</p>
<p>ನಿಮ್ಮ ಪತ್ರದಲ್ಲಿ ಕೆಲವು ಮುಖ್ಯವಾದ ಪ್ರಶ್ನೆಗಳನ್ನು ಎತ್ತಿದ್ದೀರಿ. ಈ ಒಂದು ಸಣ್ಣ ಪತ್ರದಲ್ಲಿ ಅವುಗಳಿಗೆಲ್ಲ ಸಂಪೂರ್ಣವಾಗಿ ಉತ್ತರ ಹೇಳುವುದಕ್ಕೆ ಸಾಧ್ಯವಿಲ್ಲ. ಆದರೂ ಅವುಗಳಿಗೆ ಸಾಧ್ಯವಾದಷ್ಟು ಸಂಕ್ಷೇಪವಾಗಿ ಉತ್ತರ ಕೊಡುತ್ತೇನೆ.</p>
<p>೧. ಋಷಿ, ಮುನಿ ಅಥವಾ ದೇವರು ಯಾರಾಗಲಿ - ಒಂದು ಸಮಾಜವು ಇಂಥದೇ ರೀತಿಯಲ್ಲಿ ಸಂಸ್ಥೆಗಳನ್ನು ರೂಪಿಸಬೇಕು ಎಂದು ವಿಧಿಸುವುದಕ್ಕೆ ಆಗುವುದಿಲ್ಲ. ತನ್ನ ಆವಶ್ಯಕತೆಯ ಒತ್ತಡಕ್ಕೆ ಅನುಗುಣವಾಗಿ ಸಮಾಜವು, ಸ್ವರಕ್ಷಣೆಗಾಗಿ, ಕೆಲವು ಆಚಾರಗಳನ್ನು ರೂಪಿಸಿಕೊಳ್ಳುತ್ತದೆ. ಋಷಿಗಳು ಅಂತಹ ಆಚಾರಗಳನ್ನು ದಾಖಲೆಗೊಳಿಸಿರುವರು. ಮಾನವರು ಹೇಗೆ ತಾತ್ಕಾಲಿಕ ಉಳಿವಿಗಾಗಿ ಕೆಲವು ಆಚಾರಗಳನ್ನು, ಅವು ಭವಿಷ್ಯದಲ್ಲಿ ತನಗೆ ಬಾಧಕವೆಂದು ತಿಳಿದಿದ್ದರೂ, ರೂಢಿಸಿಕೊಳ್ಳುತ್ತಾರೆಯೋ ಹಾಗೆಯೇ ಸಮಾಜವೂ ಕೂಡ ಅನೇಕ ವೇಳೆ ತತ್ಕಾಲಕ್ಕೆ ತನ್ನನ್ನು ರಕ್ಷಿಸಿಕೊಳ್ಳುತ್ತದೆ. ಆದರೆ ಸದ್ಯಕ್ಕೆ ತನ್ನ ಆತ್ಮರಕ್ಷಣೆ ಮಾಡಿದ ಆಚಾರಗಳೇ ಕೊನೆಗೆ ಅದನ್ನು ದುಃಸ್ಥಿತಿಗೆ ತರುತ್ತವೆ.</p>
<p>ಉದಾಹರಣೆಗಾಗಿ ನಮ್ಮ ದೇಶದಲ್ಲಿ ವಿಧವಾ ವಿವಾಹಕ್ಕೆ ಇರುವ ಅಡ್ಡಿಯನ್ನು ತೆಗೆದುಕೊಳ್ಳೋಣ. ಋಷಿಗಳು ಅಥವಾ ಯಾರೋ ಕೆಲವು ದುಷ್ಟರು ಇವುಗಳಿಗೆ ಸಂಬಂಧಪಟ್ಟ ಕಾನೂನನ್ನು ಜಾರಿಗೆ ತಂದರು ಎಂದು ತಿಳಿದುಕೊಳ್ಳಬೇಡಿ. ಹೆಂಗಸರನ್ನು ಸಂಪೂರ್ಣವಾಗಿ ತಮ್ಮ ಕೈಕೆಳಗೆ ಇಟ್ಟುಕೊಂಡಿರಬೇಕೆಂಬ ಆಸೆ ಇದ್ದರೂ, ಆ ಕಾಲದ ಸಮಾಜ ರಕ್ಷಣೆಗೆ ಅದು ಅತ್ಯಾವಶ್ಯಕ ಎಂದು ಕಂಡುಬಂದುದರಿಂದ ಮಾತ್ರ, ಆ ನಿಯಮಗಳನ್ನು ಜಾರಿಗೆ ತರುವುದರಲ್ಲಿ ಜಯಶೀಲರಾದರೆ ಹೊರತು, ಇಲ್ಲದೆ ಇದ್ದರೆ ಆಗುತ್ತಿರಲಿಲ್ಲ. ಈ ಪದ್ಧತಿಗೆ ಸಂಬಂಧಿಸಿದಂತೆ ಎರಡು ವಿಷಯಗಳನ್ನು ಮುಖ್ಯವಾಗಿ ಪರ್ಯಾಲೋಚಿಸಬೇಕು.</p>
<p>1. ವಿಧವಾ ವಿವಾಹ ಕೆಳಗಿನ ವರ್ಗದಲ್ಲಿ ನಡೆಯುತ್ತದೆ. 2. ಮೇಲಿನ ವರ್ಗದಲ್ಲಿ ಹೆಂಗಸರ ಸಂಖ್ಯೆ ಗಂಡಸರ ಸಂಖ್ಯೆಗಿಂತ ಹೆಚ್ಚು.</p>
<p>*<span class="en"> C.W, Vol. V, P 144</span></p>

<!-- 349-5/0127-->
<p>ಈಗ ಪ್ರತಿಯೊಂದು ಕನ್ನೆಗೂ ವಿವಾಹವಾಗಬೇಕೆಂಬ ನಿಯಮವಿದ್ದರೆ ಒಬ್ಬಳಿಗೆ ಒಬ್ಬ ಗಂಡನನ್ನು ಸಂಪಾದಿಸುವುದೇ ಕಷ್ಟವಾಗುವುದು, ಹಾಗೆ ಇರುವಾಗ ಒಬ್ಬೊಬ್ಬರಿಗೆ ಕ್ರಮೇಣ ಇಬ್ಬರು ಮೂವರನ್ನು ಹೇಗೆ ಒದಗಿಸುವುದು? ಆದುದರಿಂದ ಸಮಾಜ ಒಂದು ಪಕ್ಷಕ್ಕೆ ಅನಾನುಕೂಲವನ್ನುಂಟುಮಾಡುವುದು. ಅಂದರೆ ಯಾರಿಗೆ ಆಗಲೇ ಒಮ್ಮೆ ಮದುವೆಯಾಗಿತ್ತೋ ಅವಳಿಗೆ ಮತ್ತೊಬ್ಬ ಗಂಡನನ್ನು ಕೊಡುವ ಅವಕಾಶ ಕೊಟ್ಟಿದ್ದರೆ ಕನೆಯೊಬ್ಬಳಿಗೆ ಗಂಡನಿಲ ದೆ ಹೋಗಬೇಕಾಗುವುದು. ಅದಲ ದೆ ವಿಧವಾ ವಿವಾಹ ಯಾವ ಜಾತಿಯಲ್ಲಿ ಪುರುಷರ ಸಂಖ್ಯೆ ಸ್ತ್ರೀಯರ ಸಂಖ್ಯೆಗಿಂತ ಹೆಚ್ಚು ಇರುವುದೋ ಅಲ್ಲಿ ಜಾರಿಯಲ್ಲಿರುವುದು. ಇದರ ವಿಚಾರದಲ್ಲಿ ಮೇಲೆ ಹೇಳಿದ ಆಕ್ಷೇಪಣೆಗೆ ಅವಕಾಶವಿಲ್ಲ. ಪಾಶ್ಚಾತ್ಯ ದೇಶಗಳಲ್ಲಿಯೂ ಕೂಡ ಮದುವೆಯಾಗದ ಹುಡುಗಿಯರಿಗೆ ಗಂಡನನ್ನು ಪಡೆಯಲು ಕ್ರಮೇಣ ಕಷ್ಟವಾಗುತ್ತಿರುವುದು.</p>
<p>ಜಾತಿ ಮತ್ತು ಇನ್ನು ಇತರ ಸಾಮಾಜಿಕ ಸಂಪ್ರದಾಯಗಳ ಸ್ಥಿತಿಯೂ ಅಷ್ಟೆ.</p>
<p>ಆದುದರಿಂದ ಯಾವುದಾದರೂ ಸಾಮಾಜಿಕ ನಿಯಮಗಳನ್ನು ಬದಲಾಯಿಸುವ ಆವಶ್ಯಕತೆ ಇದ್ದರೆ, ಮೊದಲು ಅದರ ಆವಶ್ಯಕತೆಗೆ ಕಾರಣವನ್ನು ಕಂಡುಹಿಡಿಯಬೇಕು. ಅದನ್ನು ಬದಲಾಯಿಸುವುದರಿಂದ ಪದ್ದತಿಯು ತಾನಾಗಿಯೇ ಮಾಯವಾಗುವುದು. ಅದಲ್ಲದೆ ಸುಮ್ಮನೆ ಅದನ್ನು ತೆಗಳುವುದರಿಂದಲಾಗಲೀ ಅಥವಾ ಹೊಗಳುವುದ ರಿಂದಲಾಗಲೀ ಯಾವ ಹಿತಸಾಧನೆಯೂ ಆಗುವುದಿಲ್ಲ. - ಸಾಮಾಜಿಕ ನಿಯಮಗಳನ್ನು ರೂಪಿಸುವುದು ಅಥವಾ ಸಮಾಜವನ್ನು ಸ್ಥಾಪಿಸುವುದು ಒಟ್ಟು ಸಾರ್ವಜನಿಕ ಹಿತರಕ್ಷಣೆಗಾಗಿಯೆ ಎಂಬುದೇ ಪ್ರಶ್ನೆ. ಕೆಲವರು ಹೌದೆಂದರೆ ಮತ್ತೆ ಕೆಲವರು ಅಲ್ಲ ಎನ್ನುತ್ತಾರೆ. ಕೆಲವರು ಉಳಿದವರಿಗಿಂತ ಹೆಚ್ಚು. ಬಲಶಾಲಿಗಳಾಗಿದ್ದು ಅನಂತರ ಎಲ್ಲರನ್ನೂ ತಮ್ಮ ಅಧೀನಕ್ಕೆ ತರುವರು. ಉಪಾಯ, ಬಲವಂತ ಅಥವಾ ಚಾತುರದಿಂದ ತಮ್ಮ ಸ್ವಾರ್ಥವನ್ನು ಸಾಧಿಸುವರು. ಇದು ನಿಜವಾದ ಪಕ್ಷದಲ್ಲಿ ಬುದ್ಧಿಹೀನನಿಗೆ ಸ್ವಾತಂತ್ರ್ಯವನ್ನು ಕೊಡುವುದರಿಂದ ಅಪಾಯ ಎಂಬ ಮಾತಿನ ಅರ್ಥವೇನು? ಹಾಗಾದರೆ ಸ್ವಾತಂತ್ರ್ಯವೆಂಬ ಪದದ ಅರ್ಥವೇನು?</p>
<p>ಸ್ವಾತಂತ್ರ್ಯವೆಂದರೆ, ನಿಜವಾಗಿಯೂ ನಾನು ಅಥವಾ ನೀವು ಮತ್ತೊಬ್ಬರ ಆಸ್ತಿಪಾಸ್ತಿಗಳನ್ನು ಅಪಹರಿಸುವುದಕ್ಕೆ ಆತಂಕವಿಲ್ಲದಿರುವುದೆಂದಲ್ಲ. ಆದರೆ ನಮ್ಮ ದೇಹ, ಬುದ್ದಿ, ಆಸ್ತಿಗಳನ್ನು ನಮ್ಮ ಇಚ್ಛೆಯಂತೆ, ಇತರರಿಗೆ ಕೇಡಾಗದಂತೆ ಉಪಯೋಗಿಸಿಕೊಳ್ಳುವುದಕ್ಕೆ ಸ್ವಾಭಾವಿಕವಾದ ಹಕ್ಕುಗಳಿರಬೇಕು; ಮತ್ತು ಸಮಾಜದ ಪ್ರತಿಯೊಬ್ಬ ಸದಸ್ಯನಿಗೂ ಆಸ್ತಿ, ಶಿಕ್ಷಣ ಅಥವಾ ಜ್ಞಾನ ಇವುಗಳನ್ನು ಪಡೆಯಲು ಸಮಾನವಾದ ಅವಕಾಶಗಳಿರಬೇಕು. ಎರಡನೆಯ ಪ್ರಶ್ನೆಯೇ ಇದು: ತಿಳಿವಳಿಕೆ ಇಲ್ಲದವರಿಗೆ ಮತ್ತು ಬಡವರಿಗೆ ಸ್ವಾತಂತ್ರ್ಯ ಕೊಡುವುದು, ಅಂದರೆ, ತಮ್ಮ ದೇಹ, ಐಶ್ವರ ಮುಂತಾದುವುಗಳ ಮೇಲೆ ಸಂಪೂರ್ಣ ಹಕ್ಕುಗಳು ಇರಬೇಕು ಮತ್ತು ಅವರ ಮಕ್ಕಳಿಗೂ ಮೇಲು ವರ್ಗದ ಮತ್ತು ಶ್ರೀಮಂತರಿಗಿರುವಂತೆಯೇ ತಮ್ಮ ಸ್ಥಿತಿಯನ್ನು ಉತ್ತಮಪಡಿಸಿ ವಿದ್ಯಾರ್ಜನೆ ಮಾಡುವುದಕ್ಕೆ ಅನುಕೂಲವಿರಬೇಕು ಎಂಬುದನ್ನು</p>

<!-- 349-5/0128-->
<p>ವಿರೋಧಿಸುವವರು ಇವುಗಳಿಂದ ಅವರ ಬುದ್ದಿ ಕೆಡುವುದು ಎನ್ನುವರು - ಇದನ್ನು ಅವರು ಸಮಾಜದ ಹಿತಕ್ಕಾಗಿ ಹೇಳುವರೆ ಅಥವಾ ತಮ್ಮ ಸ್ವಾರ್ಥಪರತೆಯಿಂದ ಅಂಧರಾಗಿರುವರೇ? ಇಂಗೆಂಡಿನಲ್ಲಿಯೂ ಕೂಡ ಈ ಕೆಳಗಿನ ದರ್ಜೆಯವರಿಗೆ ವಿದ್ಯೆ ದೊರೆತರೆ ನಮಗೆ ದುಡಿಯುವರು ಯಾರು ಎಂದು ಹೇಳುವುದನ್ನು ಕೇಳಿರುವೆನು. - ಕೆಲವು ಮಂದಿ ಶ್ರೀಮಂತರ ಸೌಕರ್ಯಕ್ಕಾಗಿ ಲಕ್ಷಾಂತರ ಗಂಡಸರು ಮತ್ತು ಹೆಂಗಸರು, ಬಡತನ, ಮೌಡ್ಯಗಳ ನರಕದ ಗಾಢಾಂಧಕಾರದಲ್ಲಿ ಮುಳುಗಿರಬೇಕೆ ? ಬಡವರಿಗೆ ವಿದ್ಯೆ ಮತ್ತು ಐಶ್ವರ್ಯ ದೊರೆತರೆ ಸಮಾಜ ಮುಳುಗಿ ಹೋಗುವುದಂತೆ !</p>
<p>ಯಾವುದು ಸಮಾಜ ! ಲಕ್ಷಾಂತರ ಜನರೋ ಅಥವಾ ನಾನು, ನೀವು ಮತ್ತು ಮೇಲಿನ ವರ್ಗದ ಕೆಲವರೋ ?</p>
<p>ಪುನಃ ಕೊನೆಯದೇ ಸಮಾಜ ಎಂಬುದು ಸತ್ಯವಾದರೂ, ನಾವು ಮತ್ತೊಬ್ಬರಿಗೆ ದಾರಿ ತೋರುವವರು ಎಂದು ಅಹಂಕಾರಪಡಲು ಕಾರಣವೇನು? ನಾವೇನು ಸರ್ವಜ್ಞರೆ? “ಉದ್ಧರೇದಾತ್ಮನಾತ್ಮಾನಾಂ ಪ್ರತಿಯೊಬ್ಬರೂ ತಮ್ಮ ಉದ್ದಾರಕ್ಕಾಗಿ, ಮುಕ್ತಿಗಾಗಿ ಪ್ರಯತ್ನ ಪಡಲಿ, ಎಲ್ಲಾ ವಿಧ ಸ್ವಾತಂತ್ರ್ಯವೇ ಅಂದರೆ ಮುಕ್ತಿಯ ಕಡೆ ಮುಂದು ವರಿಯುವುದೇ ಮನುಷ್ಯನ ಅತ್ಯಂತ ಯೋಗ್ಯವಾದ ಶ್ರೇಯಸ್ಸು. ಶಾರೀರಿಕ, ಮಾನಸಿಕ ಮತ್ತು ಆಧ್ಯಾತ್ಮಿಕ ಸ್ವಾತಂತ್ರ್ಯದೆಡೆಗೆ ಮುಂದುವರಿಯುವುದು ಮತ್ತು ಹಾಗೆ ಮಾಡುವುದಕ್ಕೆ ಇತರರಿಗೆ ಸಹಾಯ ಮಾಡುವುದು ಮನುಷ್ಯನಿಗೆ ದೊರೆತಿರುವ ಅತ್ಯಮೂಲ್ಯವಾದ ಅವಕಾಶ. ಈ ಸ್ವಾತಂತ್ರ್ಯದ ವಿಕಾಸಕ್ಕೆ ಅಡ್ಡಿ ಬರುವ ಸಾಮಾಜಿಕ ನಿಯಮಗಳು ಬಹಳ ಅಪಾಯಕಾರಿ. ಅವುಗಳನ್ನು ಸಾಧ್ಯವಾದಷ್ಟು ಬೇಗ ಧ್ವಂಸ ಮಾಡುವುದಕ್ಕೆ ಪ್ರಯತ್ನಪಡಬೇಕು, ಯಾವ ಸಂಸ್ಥೆಗಳ ಮೂಲಕ ಮಾನವನು ಸ್ವಾತಂತ್ರ್ಯದೆಡೆಗೆ ಮುಂದುವರಿಯುವನೋ ಅವುಗಳನ್ನು ಪ್ರೋತ್ಸಾಹಿಸಬೇಕು.</p>
<p>ಈ ಜನ್ಮದಲ್ಲಿ ನೋಡಿದ ಕೂಡಲೇ ಒಬ್ಬರ ಮೇಲೆ, ಅವರಲ್ಲಿ ಯಾವ ವಿಧವಾದ ಅದ್ಭುತ ಗುಣಗಳಿಲ್ಲದೆ ಇದ್ದರೂ, ಪ್ರೀತಿ ಜನಿಸುವುದು. ಇದು ಪೂರ್ವಜನ್ಮದ ಸಂಬಂಧವೆಂದು ನಮ್ಮ ದೇಶದ ತತ್ತ್ವಜ್ಞರು ಹೇಳುತ್ತಾರೆ.</p>
<p>ಇಚ್ಛೆಯ ಮೇಲಿನ ನಿಮ್ಮ ಪ್ರಶ್ನೆ ಬಹಳ ಸ್ವಾರಸ್ಯವಾಗಿದೆ. ಅದು ತಿಳಿದುಕೊಳ್ಳಬೇಕಾದ ವಿಷಯ. ಎಲ್ಲಾ ಧರ್ಮದ ಸಾರವೆ ಆಸೆಯನ್ನು ನಿರ್ಮೂಲಗೊಳಿಸುವುದು. ಆಗ ಇಚ್ಛೆಯೂ ನಾಶವಾಗುವುದು. ಏಕೆಂದರೆ ಆಸೆ ಎಂಬುದು ಇಚ್ಚೆಯ ಒಂದು ವಿಶೇಷ ರೂಪದ ಹೆಸರು. ಹಾಗಾದರೆ ಈ ಪ್ರಪಂಚವು ಇರುವುದು ಏತಕ್ಕೆ? ಅಥವಾ ಇಚ್ಛೆಯ ಈ ವಿವಿಧ ಅಭಿವ್ಯಕ್ತಿಗಳು ಏಕಿವೆ? ಕೆಲವು ಧರ್ಮಗಳು ಹೀನ ಇಚ್ಛೆಯನ್ನು ನಾಶಮಾಡಬೇಕು, ಉತ್ತಮ ಇಚ್ಛೆಯನ್ನಲ್ಲ ಎನ್ನುವುವು. ಇಲ್ಲಿ ಆಸೆಯನ್ನು ನಿರೋಧಿಸುವುದರಿಂದ ಆದ ನಷ್ಟವನ್ನು ಅಲ್ಲಿ (ಮರಣಾನಂತರ) ಸೌಖ್ಯಾನುಭವದಿಂದ ತುಂಬಿಕೊಳ್ಳಬಹುದು. ಈ ಉತ್ತರ ಪ್ರಾಜ್ಞರಿಗೆ ತೃಪ್ತಿಯನ್ನು ತಾರದು. ಬೌದ್ಧರು ಹೇಳುವಂತೆ ಆಸೆಯೇ ದುಃಖಕ್ಕೆ ಮೂಲ, ಅದರ ನಾಶವಾಗಲೇಬೇಕು. ಆದರೆ ಅದು ಮನುಷ್ಯನ ಕೆನ್ನೆಯ ಮೇಲೆ ಕುಳಿತ ಸೊಳ್ಳೆಯನ್ನು</p>
<p>.</p>

<!-- 349-5/0129-->
<p>ಕೊಲ್ಲಲು ಹೋಗಿ ಮನುಷ್ಯನನ್ನೇ ಕೊಂದಂತೆ; ಬೌದ್ದರ ಸಿದ್ಧಾಂತವು ದುಃಖವನ್ನು ನಾಶಮಾಡುವ ಪ್ರಯತ್ನದಲ್ಲಿ ತಮ್ಮ ಆತ್ಮವನ್ನು ನಾಶಮಾಡುವವರೆವಿಗೂ ಹೋಯಿತು.</p>
<p>ನಿಜಾಂಶವೇನೆಂದರೆ ನಾವು ಯಾವುದನ್ನು ಇಚ್ಛೆ ಎಂದು ಹೇಳುತ್ತೇವೆಯೋ ಅದು ಯಾವುದೋ ಒಂದು ಶ್ರೇಷ್ಠವಾದುದರ ಕೀಳು ರೂಪ: ಆಸೆ ಇಲ್ಲದಿರುವುದು ಎಂದರೆ ಇಚ್ಛಾರೂಪದಲ್ಲಿರುವ ಕೀಳು ರೂಪಾಂತರದ ನಾಶ ಮತ್ತು ಉತ್ತಮ ಸ್ಥಿತಿಯ ತೋರಿಕೆ. ಆ ಸ್ಥಿತಿಯು ಬುದ್ದಿ ಮತ್ತು ಮನಸ್ಸಿನ ಎಲ್ಲೆಯನ್ನು ಮೀರಿರುವುದು. ಚಿನ್ನದ ಮೊಹರು, ನೋಡುವುದಕ್ಕೆ ರೂಪಾಯಿ ಮತ್ತು ಕಾಸಿಗಿಂತ ಬೇರೆಯಾದರೂ, ಇವುಗಳೆರಡಕ್ಕಿಂತಲೂ ಹೇಗೆ ಹೆಚ್ಚು ಬೆಲೆ ಬಾಳುವುದೆಂಬುದನ್ನು ಅರಿತಿರುವೆವೋ, ಅಂತೆಯೇ ಮುಕಿ, ನಿರ್ವಾಣ ಮತ್ತು ಇನ್ನು ಯಾವುದಾದರೂ ಹೆಸರಿನಿಂದ ಕರೆಯಲ್ಪಡುವ ಆ ಉತ್ತಮ ಸ್ಥಿತಿಯು ಮನಸ್ಸು, ಬುದ್ದಿಗಳ ಮೇರೆಯ ಆಚೆ ಇದ್ದರೂ, ಇಚ್ಛೆ ಮತ್ತು ಇನ್ನೂ ಇತರ ಶಕ್ತಿಗಳೆಲ್ಲಕ್ಕಿಂತ ಅದು ಹೆಚ್ಚಾದುದು. ಅದು ಒಂದು ಶಕ್ತಿಯಲ್ಲ; ಶಕ್ತಿಯೇ ಅದರ ಒಂದು ರೂಪಾಂತರ. ಆದುದರಿಂದ ಇದು ಶಕ್ತಿಗಿಂತ ಉತ್ತಮವಾದುದು. ಹೀಗೆ ಮೊದಲು ಸಕಾಮವಾಗಿ, ಅನಂತರ ನಿಷ್ಕಾಮವಾಗಿ ಇಚ್ಛಾಶಕ್ತಿಯನ್ನು ಸರಿಯಾಗಿ ಬಳಸುವುದರ ಪರಿಣಾಮವಾಗಿ ಅದು ಉನ್ನತ ಸ್ಥಿತಿಯನ್ನು ತಲುಪುತ್ತದೆ.</p>
<p>ಮೊದಲಲ್ಲಿ ಶಿಷ್ಯನು ಗುರುವಿನ ಆಕಾರವನ್ನು ಧ್ಯಾನಿಸಬೇಕು. ಕ್ರಮವಾಗಿ ಅದನ್ನು ಎಂದರೆ ಗುರುವಿನ ಆಕಾರವನ್ನು ಇಷ್ಟದೈವದಲ್ಲಿ ವಿಲೀನಗೊಳಿಸಬೇಕು. ಇಷ್ಟದೇವತೆ ಎಂದರೆ ನಮ್ಮ ಪ್ರೀತಿ ಮತ್ತು ಪೂಜೆಯ ವಸ್ತು.</p>
<p>ಮಾನವನ ಮೇಲೆ ದೇವತ್ವವನ್ನು ಆರೋಪಿಸುವುದು ಬಹಳ ಕಷ್ಟ. ಮರಳಿ ಮರಳಿ ಮಾಡುವ ಪ್ರಯತ್ನಗಳಿಂದ ಜಯ ನಿಶ್ಚಯ. ದೇವರು ಪ್ರತಿಯೊಬ್ಬನಲ್ಲಿಯೂ ಇದ್ದಾನೆ. ಅವನಿಗೆ ತಿಳಿಯಲಿ, ತಿಳಿಯದೆ ಇರಲಿ ಇದ್ದಾನೆ. ನಿಮ್ಮ ವಿಶ್ವಾಸ, ಭಕ್ತಿಗಳು ಅವನಲ್ಲಿರುವ ದೇವತ್ವವನ್ನು ಕಾಣುವಂತೆ ಮಾಡುವುವು. ಇದರಲ್ಲಿ ಸಂದೇಹವಿಲ್ಲ.</p>
<p>ಅನವರತವೂ ನಿಮ್ಮ ಹಿತಚಿಂತಕ</p>
<p>ವಿವೇಕಾನಂದ ೪೧೬. ಮಿಸ್ ಮ್ಯಾಕ್ಸಿಯಾಡ್ ಅವರಿಗೆ *</p>
<p>ಬೇಲೂರು ಮಠ, ಹೌರಾ ಜಿಲ್ಲೆ, ಬೆಂಗಾಲ್</p>
<p>೨ನೇ ಫೆಬ್ರವರಿ, ೧೮೯೯ ಪ್ರಿಯ ಜೊ,</p>
<p>ಇಷ್ಟು ಹೊತ್ತಿಗೆ ನೀನು ನೂಯಾರ್ಕ್ ತಲಪಿರಬಹುದು. ತುಂಬಾ ದಿನಗಳಾದ ಮೇಲೆ ನೀನು ನಿನ್ನವರೊಡನೆ ಇರುವೆ. ಅದೃಷ್ಟ ನಿನ್ನ ಪ್ರಯಾಣದ</p>
<p>*<span class="en"> C.W, Vol. V, P. 148</span></p>

<!-- 349-5/0130-->
<p>ಪ್ರತಿ ಹಂತವನ್ನೂ ಆಶೀರ್ವದಿಸಿದೆ. ಸಮುದ್ರವೂ ಕೂಡ ಕೊಭೆಯಿಲ್ಲದೆ ಪ್ರಶಾಂತವಾಗಿತ್ತು. ಹಡಗಿನಲ್ಲೂ ನಿನಗೆ ಆಗದವರು ಯಾರೂ ಇರಲಿಲ್ಲ. ಆದರೆ ನನಗಾದರೆ ವಿಧಿ ಬೇರೆ ರೀತಿ ಇರುವುದು. ನಿನ್ನ ಜೊತೆಯಲ್ಲಿ ಬರದೆ ಇದ್ದುದಕ್ಕೆ ನಾನು ತುಂಬಾ ವ್ಯಥೆಪಟ್ಟೆ. ವೈದ್ಯನಾಥಕ್ಕೆ ಹವಾ ಬದಲಾವಣೆಗೆ ಹೋಗಿದ್ದು ಕೂಡ ಪ್ರಯೋಜನವಾಗಲಿಲ್ಲ. ನಾನು ಅಲ್ಲಿ ಸಾಯುವುದರಲ್ಲಿದ್ದೆ. ಎಂಟು ದಿನಗಳು ಹಗಲು ರಾತ್ರಿ ಉಸಿರುಕಟ್ಟಿ ನರಳುತ್ತಿದ್ದೆ. ನಾನು ಕಲ್ಕತ್ತೆಗೆ ಬಂದಾಗ ಅರೆಜೀವವಾಗಿದ್ದೆ. ಇಲ್ಲಿ ನಾನು ಪುನಃ ಬದುಕಲು ಹೋರಾಡು ತಿರುವೆನು.</p>
<p>ಡಾಕ್ಟರ್ ಸರ್ಕಾರ್ ನನಗೆ ಚಿಕಿತ್ಸೆ ಮಾಡುತ್ತಿರುವರು. ಹಿಂದೆ ಇದ್ದಂತೆ ನಾನು ಈಗ ನಿರುತ್ಸಾಹಿಯಾಗಿಲ್ಲ. ನಾನು ಹೇಗೊ ನನ್ನ ಅದೃಷ್ಟದೊಂದಿಗೆ ರಾಜಿಮಾಡಿಕೊಂಡಿರುವೆನು. ಈ ವರ್ಷ ನಮಗೆ ತುಂಬಾ ಕಷ್ಟವಾಗಿದೆ. ಶ್ರೀಮಾತೆಯವರ ಮನೆಯಲ್ಲಿ ವಾಸಿಸುತ್ತಿದ್ದ ಯೋಗಾನಂದನು ಕಳೆದ ಒಂದು ತಿಂಗಳಿಂದಲೂ ನರಳುತ್ತಿರುವನು. ಪ್ರತಿದಿನವೂ ಮೃತ್ಯುವಿನ ಬಾಗಿಲಿನಲ್ಲೇ ಇರುವನು. ತಾಯಿಗೆ ಎಲ್ಲವೂ ಗೊತ್ತು. ನಾನು ಪುನಃ ಕಾರ್ಯೋನ್ಮುಖನಾಗಲು ಯತ್ನಿಸುತ್ತಿರುವೆನು. ನಾನೇ ಮಾಡದೆ ಇದ್ದರೂ ಹುಡುಗರನ್ನು ಇಂಡಿಯಾ ದೇಶದಲ್ಲೆಲ್ಲಾ ಕಳುಹಿಸಿ ಒಂದು ಆಂದೋಳನವನ್ನು ಎಬ್ಬಿಸಬೇಕೆಂದಿರುವೆನು. ಎಲ್ಲಕ್ಕಿಂತ ಹೆಚ್ಚಾಗಿ ನಿನಗೇ ಗೊತ್ತಿರುವಂತೆ ಹಣದ ಅಭಾವ, ಜೊ, ಈಗ ನೀನು ಅಮೆರಿಕಾದಲ್ಲಿರುವುದರಿಂದ ನಮ್ಮ ಕೆಲಸಕ್ಕೆ ಸ್ವಲ್ಪ ನಿಧಿಯನ್ನು ಸಂಗ್ರಹಿಸಲು ಯತ್ನಿಸು.</p>
<p>* ಮಾರ್ಚ್ ಹೊತ್ತಿಗೆ ನಾನು ಚೇತರಿಸಿಕೊಳ್ಳುವ ಸಂಭವ ಇದೆ. ಏಪ್ರಿಲ್‌ ಹೊತ್ತಿಗೆ ನಾನು ಯೂರೋಪಿಗೆ ಹೋಗುತ್ತೇನೆ. ಪುನಃ ತಾಯಿಗೆ ಯಾವುದು ಒಳ್ಳೆಯದು ಎಂಬುದು ಗೊತ್ತು.</p>
<p>ನಾನು ಬದುಕಿರುವ ಪರಿಯಂತವೂ ಶಾರೀರಿಕವಾಗಿ ಮತ್ತು ಮಾನಸಿಕವಾಗಿ ಬಹಳ ವ್ಯಥೆಪಟ್ಟಿರುವೆನು. ಆದರೆ ತಾಯಿಯ ಕೃಪೆ ಅಸೀಮವಾದುದು. ನನಗೆ ಸಿಕ್ಕಿದ ಸಂತೋಷ ಮತ್ತು ಆಶೀರ್ವಾದಗಳು ನನ್ನ ಅಲ್ಪ ಯೋಗ್ಯತೆಗೆ ಮಾರಿವೆ. ತಾಯಿ ಯಾವ ಭರವಸೆಯನ್ನು ನನ್ನಲ್ಲಿ ಇಟ್ಟಿರುವಳೋ ಅದನ್ನು ಉಳಿಸಿಕೊಳ್ಳಲು ಯತ್ನಿಸುವೆನು. ನಾನು ಯಾವಾಗಲೂ ಹೋರಾಡುವೆನು, ನಾನು ಬಿಡುವ ಕೊನೆಯ ಉಸಿರು ಕೂಡ ಸಮರಾಂಗಣದಲ್ಲಿರುವುದು.</p>
<p>ಎಂದಿಗೂ ಸತ್ಯದಲ್ಲಿ ನಿನ್ನ</p>
<p>ವಿವೇಕಾನಂದ</p>

<!-- 349-5/0131-->
<p>೪೧೭. ಮಿಸ್ ಮೇರಿ ಫೇಲ್ ಅವರಿಗೆ *</p>
<p>ಬೇಲೂರು ಮಠ</p>
<p>೧೬ನೇ ಮಾರ್ಚ್, ೧೮೯೯ ನನ್ನ ಪ್ರಿಯ ಮೇರಿ,</p>
<p>ಶ್ರೀಮತಿ ಆಡಮ್ಸ್‌ರವರಿಗೆ ನನ್ನ ಕೃತಜ್ಞತೆಗಳು. ಕಡೆಗೊಮ್ಮೆ ಆಕೆ ತುಂಟ ಹುಡುಗಿಯರಾದ ನಿಮ್ಮನ್ನು ಪತ್ರ ಬರೆಯುವಂತೆ ಕೆರಳಿಸಿದಳು. ಕಣ್ಣಿಗೆ ಮರೆಯಾದುದು ಮನಸ್ಸಿಗೂ ಮರೆ'' ಎಂಬುದು ಅಮೆರಿಕಾದಂತೆಯೇ ಭರತಖಂಡದಲ್ಲೂ ಸತ್ಯ. ತನ್ನ ಪ್ರೇಮಿಯೊಡನೆ ತಾರಾಡುತ್ತಿದ್ದು ಈಗತಾನೆ ಬಿಟ್ಟು ಬಂದಿರುವ ಆ ಮತ್ತೊಬ್ಬ ತರುಣಿಯನ್ನು ಒಮ್ಮೆ ಒಂದು ಕ್ಷಣ ನೀರಿನಲ್ಲಿ ಮುಳುಗಿಸಿ ಅದ್ದಬೇಕಾಗಿದೆ ಎಂದು ತೋರುವುದು.</p>
<p>ನನ್ನ ದೇಹ ಅನೇಕ ತಿಂಗಳುಗಳಿಂದಲೂ, ನಾನು ಖಂಡಿತವಾಗಿಯೂ ಬದುಕಿರುವೆನೆಂಬುದನ್ನು, ನನಗೆ ಮನಗಾಣಿಸಬೇಕೆಂದು ಪ್ರಯತ್ನಿಸುತ್ತಿದೆ. ಈಗ ನನ್ನ ದೇಹದೊಡನೆ ನಾನು ಒಂದು ಬಗೆಯ ಕುದುರೆಗಳ ತಿರುಗು ಯಂತ್ರದಲ್ಲಿ ತೊಡಗಿದ್ದೇನೆ.</p>
<p>ಆದರೂ ಹೆದರಬೇಕಾಗಿಲ್ಲ. ಮಾನಸಿಕ ವೈದ್ಯರಾದ ನಾಲ್ಕು ಮಂದಿ ಸೋದರಿಯರು ನನಗಿರುವಲ್ಲಿ ಈಗಲೇ ಮುಳುಗುವ ಸಂಭವವಿಲ್ಲ. ನೀವೆಲ್ಲಾ ಒಟ್ಟಾಗಿ ಸೇರಿ ನನ್ನನ್ನು ಬಲವಾಗಿ ಮತ್ತು ದೀರ್ಘವಾಗಿ ಎಳೆಯಿರಿ. ಆಗ ನಾನು ಮೇಲಕ್ಕೆ ಬಂದೇ ಬರುತ್ತೇನೆ.</p>
<p>ವರ್ಷಕ್ಕೊಮ್ಮೆ ಬರೆಯುವ ನಿನ್ನ ಪತ್ರದಲ್ಲಿ ನನ್ನ ವಿಷಯ ಅಷ್ಟೊಂದು ಬರೆದು, ಚಿಕಾಗೋವಿನ ಒಂದು ಮೂಲೆಯಲ್ಲಿ ನಾಲ್ಕು ಮಂದಿ ಮಾಟಗಾತಿಯರು ಕುದಿಸುತ್ತಿರುವ ಪಾತ್ರೆಯ ಮುಂದೆ ಮಂತ್ರವನ್ನು ಅಸ್ಪಷ್ಟವಾಗಿ ಉಚ್ಚರಿಸುತ್ತಾ ಇರುವುದರ ವಿಷಯವಾಗಿ ಅಷ್ಟು ಕಡಮೆ ಬರೆಯುತ್ತೀಯಲ್ಲ, ಏಕೆ?</p>
<p>- ಮ್ಯಾಕ್ಸ್ ಮುಲ್ಲರ್ ಶ್ರೀರಾಮಕೃಷ್ಣರ ಮೇಲೆ ಅವರ ಜೀವನ ಮತ್ತು ಉಪದೇಶಗಳನ್ನು ಕುರಿತು ಬರೆದಿರುವ ಹೊಸ ಪುಸ್ತಕವನ್ನು ನೋಡಿರುವೆಯೇನು? ಇಲ್ಲದಿದ್ದಲ್ಲಿ ಅದನ್ನು ಖಂಡಿತ ಓದು ಮತ್ತು ನಿಮ್ಮ ತಾಯಿಗೆ ಅದನ್ನು ಓದಲು ಕೊಡು. ತಾಯಿ ಹೇಗಿದ್ದಾರೆ? ಕೂದಲು ಬೆಳ್ಳಗಾಗುತ್ತಿದೆಯೇ? ತಂದೆ ಪೋಪ್ ಹೇಗಿರುವರು? ಅಮೆರಿಕಾದಿಂದ ಬಂದ ನಮ್ಮ ಕೊನೆಯ ಅತಿಥಿಗಳು ಯಾರಾಗಿರ ಬಹುದೆಂದು ನೀನು ಊಹಿಸಬಲ್ಲೆಯಾ? 'ಸೋದರ ಪ್ರೇಮವೇ ಸೆಳೆಯುವ ಸೂತ್ರ'' ಮತ್ತು ಶ್ರೀಮತಿಗಳಾದ ಮಿಲ್” ಅವರುಗಳು ಆಸ್ಟ್ರೇಲಿಯಾ ಮತ್ತು ಇತರ ಕಡೆಗಳಲ್ಲಿ ವಿಸ್ಮಯಕರವಾಗಿ ಕೆಲಸ ಮಾಡುತ್ತಿರುವರು. ನೀನು ಭರತಖಂಡಕ್ಕೆ ಒಮ್ಮೆ ಭೇಟಿ ಕೊಡಬೇಕೆಂದು ನನ್ನ ಅಪೇಕ್ಷೆ - ಭವಿಷ್ಯದಲ್ಲಿ ಎಂದಾದರೊಂದು ದಿನ ಅದು</p>
<p>*<span class="en"> C.W, Vol. VIII, P. 461</span></p>

<!-- 349-5/0132-->
<p>ನೆರವೇರಬಹುದು. ಅದಿರಲಿ, ಮೇರಿ, ನೀನು ಅಷ್ಟೊಂದು ದೀರ್ಘಕಾಲ ಮೌನವಾಗಿರುವುದನ್ನು ನೋಡಿ ನಾನು ಕಳವಳಪಡುತ್ತಿದ್ದಾಗ ಕೆಲವು ತಿಂಗಳ ಹಿಂದೆ ನಾನು ಕೇಳಿದೆ, ನೀನು ಗಂಡನ ಬೇಟೆಯಲ್ಲಿ ನಿರತಳಾಗಿರುವೆ ಎಂದು. ನಾಟ್ಯ ಮತ್ತು ಸಂತೋಷಗೋಷ್ಠಿಗಳಲ್ಲಿ ತುಂಬಾ ಮಗ್ನಳಾಗಿರುವೆ ಎಂದೂ ಕೇಳಿದೆ. ಸರಿ, ಅದೇನೋ ನೀನು ಪತ್ರ ಬರೆಯಲಾಗದೆ ಇದ್ದುದಕ್ಕೆ ವಿವರಣೆಯಾಯಿತು. ಆದರೆ ನೀನು ಗಂಡನನ್ನು ಹೊಂದು ಅಥವಾ ಬಿಡು. ಅದು ನನಗೆ ಗೊತ್ತಿಲ್ಲ. ನನ್ನ ಹಣ ನನಗೆ ಸಲ್ಲಬೇಕು, ಅದನ್ನು ಮರೆಯಬೇಡ. ಹ್ಯಾರಿಯಟ್ಟಳು ತನಗೆ ಪತಿ ದೊರೆತ ಮೇಲೆ ವಿಚಕ್ಷಣೆಯಿಂದ ಮೌನವ್ರತಧಾರಣೆ ಮಾಡಿದ್ದಾಳೆ. ಆದರೆ ದಯವಿಟ್ಟು ನನ್ನ ಹಣವೆಲ್ಲಿ? ಆಕೆಗೂ ಮತ್ತು ಆಕೆಯ ಪತಿಗೂ ಇದನ್ನು ಜ್ಞಾಪಿಸು. ಅವಳು ನೂಲಿ, ಉಣ್ಣೆಯಂತೆ ಮೃದುವಾಗಿದ್ದರೆ ನಾನು ಇಲ್ಲಿ ಇಂಗ್ಲೀಷಿನವರು ನಮ್ಮನ್ನು ಕರೆಯುವಂತೆ, ಜಿಡ್ಡಾಗಿ ಜಾರಿಹೋಗುವ ಬಂಗಾಳಿ - ದೇವರೆ, ನನ್ನ ಹಣವೆಲ್ಲಿ?</p>
<p>ಕೊನೆಗೂ ಗಂಗಾನದಿಯ ತೀರದಲ್ಲಿ ಒಂದು ಸಂನ್ಯಾಸಿಗಳ ಮಠವನ್ನು ಸ್ಥಾಪಿಸಲಾಯಿತು. ಅಮೆರಿಕ ಮತ್ತು ಇಂಗ್ಲೀಷ್ ಮಿತ್ರರ ನೆರವಿನಿಂದ, ತಾಯಿಗೆ ಕಟ್ಟುನಿಟ್ಟಾಗಿರುವಂತೆ ಹೇಳು. ನಿಮ್ಮ ಯಾಂಕಿಗಳ ಪ್ರದೇಶವನ್ನು ವಿಗ್ರಹಾರಾಧಕರಾದ ಧರ್ಮಪ್ರಚಾರಕರಿಂದ ತುಂಬಿಸಿ ಪ್ರಳಯವನ್ನು ಉಂಟುಮಾಡುತ್ತೇನೆ.</p>
<p>ಶ್ರೀಯುತ ವೂಲಿಗೆ ಹೇಳು, ಅವನಿಗೆ ನನ್ನ ಸೋದರಿಯೇನೋ ಸಿಕ್ಕಿದಳು, ಆದರೆ ಸೋದರನಿಗೆ ಹಣ ಇನ್ನೂ ಪಾವತಿ ಮಾಡಿಲ್ಲ ಎಂದು. ಅದೂ ಅಲ್ಲದೆ ಸ್ಕೂಲಕಾಯದ, ವಿಚಿತ್ರವಾಗಿ ಉಡುಪು ಧರಿಸಿದ, ದಿವಾನಖಾನೆಯಲ್ಲಿ ಧೂಮಪಾನ ಮಾಡುತ್ತಿದ್ದ ಆ ಕರಿದೆವ್ವ ಅನೇಕ ಆಕರ್ಷಣೆಗಳನ್ನು ಹೆದರಿಸಿ ಓಡಿಸಿತು. ಹ್ಯಾರಿಯಟ್ಟಳು ಶ್ರೀಯುತ ವೂಲಿಯವರಿಗೆ ದೊರಕಲು ಇದೂ ಒಂದು ಕಾರಣ. ಈ ಕೆಲಸದಲ್ಲಿ ನನ್ನ ವಿಶೇಷ ಪಾಲನ್ನು ನಾನು ಪಡೆಯಲು ಇಚ್ಛಿಸುತ್ತೇನೆ. ನನಗೋಸ್ಕರ ಅದಕ್ಕಾಗಿ ಸರಿಯಾಗಿ ವಾದಿಸಬಲ್ಲೆಯಾ?</p>
<p>ಈ ಬೇಸಿಗೆಯಲ್ಲಿ ಅಮೆರಿಕಾಕ್ಕೆ ಜೋ ಸಂಗಡ ಬರಲು ಬಹಳ ಇಚ್ಛೆ ಇತ್ತು. ಆದರೆ ಆಡುವುದು ಮಾಡುವುದು ನಮ್ಮ ಇಚ್ಛೆ, ಆಗುವುದು ಹೋಗುವುದು ಯಾರ ಇಚ್ಛೆ? ಯಾವಾಗಲೂ ಖಂಡಿತ ದೇವರ ಇಚ್ಛೆಯಂತೆಯೇ ಆಗುವುದು. ಅಂತೂ ಎಲ್ಲವೂ ಹೇಗೊ ನಡೆದುಹೋಗಲಿ. ಅಭಯಾನಂದ ಇಲ್ಲಿದ್ದಾರೆ. ಆಕೆಯೇ ಮೇರಿ ಲೂಯಿಸ್. ನಿನಗೆ ಗೊತಿ ದೆಯಲ ವೆ ? ಆಕೆಗೆ ಬೊಂಬಾಯಿ ಮತ್ತು ಮದಾಸಿನಲಿ ಆದರಪೂರ್ವಕವಾದ ಸ್ವಾಗತ ಸಿಕ್ಕಿತು. ಆಕೆ ನಾಳೆ ಕಲ್ಕತ್ತೆಗೆ ಬರುತ್ತಿದ್ದಾಳೆ. ನಾವೂ ಕೂಡ ಆಕೆಗೆ ವಿಶೇಷ ಸಾರವನ್ನು ಏರ್ಪಡಿಸುತ್ತೇವೆ.</p>
<p>ಸಪ್ತಸಾಗರಗಳಾಚೆ ಇರುವ ಮಿಸ್ ಹೊವೆ, ಶ್ರೀಮತಿ ಆಡಮ್ಸ್ 'ತಂದೆ' ಪೋಪ್, ತಾಯಿ ಚರ್ಚ್, ಉಳಿದ ನನ್ನ ಮಿತ್ರರಿಗೂ ನನ್ನ ವಿಶ್ವಾಸಗಳು. ನಾವು ಸಪ್ತಸಾಗರಗಳನ್ನು ನಂಬುತ್ತೇವೆ - ಕ್ಷೀರಸಾಗರ, ಮಧುಸಾಗರ, ದಧಿಸಾಗರ, ದ್ರಾಕ್ಷಾಸಾಗರ, ಕಬ್ಬಿನ ಹಾಲಿನಸಾಗರ, ಉಪ್ಪಿನಸಾಗರ, ಕೊನೆಯದು ನನಗೆ ನೆನಪಿಲ್ಲ. ನೀವು ನಾಲ್ವರು</p>

<!-- 349-5/0133-->
<p>ಸಹೋದರಿಯರಿಗೆ ಮಧು ಜೊತೆಗೆ ಅದರ ರುಚಿ ಹೆಚ್ಚಿಸಲು ಕೊಂಚ ದ್ರಾಕ್ಷಾರಸ ಬೆರೆತ ಸಾಗರದ ಮೇಲೆ ನನ್ನ ಪ್ರೇಮಪೂರ್ವಕ ವಿಶ್ವಾಸಗಳನ್ನು ತೇಲಿಬಿಡುತ್ತೇನೆ.</p>
<p>ನಿನ್ನ ವಿಶ್ವಾಸಪೂರ್ವಕ ಸೋದರ</p>
<p>ವಿವೇಕಾನಂದ ವಿ. ಸೂ. - ನೃತ್ಯಗಳ ನಡುವೆ ಅವಕಾಶ ಸಿಕ್ಕಿದಾಗ ನನಗೆ ಪತ್ರ ಬರೆ.</p>
<p>೪೧೮*</p>
<p>ಬೇಲೂರು ಮಠ ೧೧ನೇ ಏಪ್ರಿಲ್, ೧೮೯೯</p>
<p>ಪ್ರಿಯ,</p>
<p>...ಎರಡು ವರ್ಷಗಳ ಈ ಶರೀರದ ವೇದನೆ ನನ್ನ ಜೀವನದ ೨೦ ವರ್ಷಗಳನ್ನು ಹೀರಿಕೊಂಡಿದೆ. ಆದರೆ ಆತ್ಮ ಮಾತ್ರ ಬದಲಾವಣೆ ಹೊಂದುವುದಿಲ್ಲ, ಅಲ್ಲವೆ? ಅದೇ ಆತ್ಮ, ಹುಚ್ಚನಾದ ಅದೇ ಆತ್ಮ ಈಗಲೂ ಒಂದು ಉದ್ದೇಶಕ್ಕಾಗಿ ತೀವ್ರವಾಗಿ ಅತ್ಯಂತ ಅಭಿಲಾಷೆಯಿಂದ ಅತ್ಯಾವೇಶಗೊಂಡಿದೆ.</p>
<p>ನಿನ್ನ ವಿವೇಕಾನಂದ</p>
<p>೪೧೯. ಶ್ರೀಮತಿ ಸರಳ ಘೋಷಾಲ್ ಅವರಿಗೆ **</p>
<p>ಬೇಲೂರು ಮಠ ೧೬ನೇ ಏಪ್ರಿಲ್, ೧೮೯೯</p>
<p>ಪ್ರಿಯ ತಾಯೆ, . ಆ ನಿಮ್ಮ ಪ್ರೀತಿಯ ಪತ್ರ ತಲುಪಿತು. ನಾನಾಗಲಿ ಅಥವಾ ನನ್ನ ಗುರುಭಾಯಿಗಳೇ ಆಗಲಿ, ತೀವ್ರ ವಿಶ್ವಾಸದಿಂದ ನಾವು ನೋಡುತ್ತಿರುವ ಯಾವ ವಿಷಯವನ್ನೇ ಆಗಲಿ, ಅದನ್ನು ನಾವು ತಾಗ ಮಾಡುವುದರಿಂದ ಅನೇಕ ಪರಿಶುದ್ದಾತರು ಮತ್ತು ಅಪ್ರತಿಮ ದೇಶಭಕ್ತಿಯುಳ್ಳವರು ನಮ್ಮ ಧೈಯಕ್ಕೆ ಸಹಾಯ ಮಾಡಲು ಮುಂದೆ ಬರುವ ಹಾಗಿದ್ದರೆ, ನಾವು ಅದನ್ನು ತ್ಯಾಗ ಮಾಡಲು ಕೊಂಚವೂ ಹಿಂದೆ ಮುಂದೆ ನೋಡುವುದಿಲ್ಲ ಮತ್ತು ಒಂದು ತೊಟ್ಟು ಕಣ್ಣೀರನ್ನೂ ಅದಕ್ಕಾಗಿ ಕರೆಯುವುದಿಲ್ಲ - ಎಂದು ದೃಢವಾಗಿ ನಂಬಿ, ನೀವು ಇದನ್ನು ಕಾರ್ಯರೂಪದಲ್ಲಿ ದೃಢಪಡಿಸುವುದನ್ನು ಬೇಕಾದರೆ ನೋಡಬಹುದು. ಆದರೆ ಇಲ್ಲಿಯವರೆಗೂ ಈ ರೀತಿ ಸಹಾಯ ಮಾಡಲು ಯಾರೊಬ್ಬರೂ ಮುಂದೆ ಬಂದುದನ್ನು ನಾನು ಕಾಣಲಿಲ್ಲ. ಕೇವಲ ಎಲ್ಲೋ ಕೆಲವರು ತಮ್ಮ ಹವ್ಯಾಸಗಳನ್ನು ನಮ್ಮದರ ಸ್ಥಳದಲ್ಲಿಡಲು ಬಯಸಿದರು ಅಷ್ಟೆ. ಅದು</p>
<p>*<span class="en"> C.W, Vol. VI, P. 418</span></p>
<p>**<span class="en"> C.W, Vol. VII, P513</span></p>

<!-- 349-5/0134-->
<p>ನಿಜವಾಗಿಯೂ ನಮ್ಮ ದೇಶಕ್ಕೆ, ಜನಾಂಗಕ್ಕೆ ಸಹಾಯವಾಗುವ ಹಾಗಿದ್ದರೆ, ಗುರುಪೂಜೆಯನ್ನು ಬಿಡುವುದರ ಮಾತು ಹಾಗಿರಲಿ, ಯಾವೊಂದು ಘೋರವಾದ ದುಷ್ಕೃತ್ಯಗಳನ್ನು ಮಾಡಬೇಕೆಂದರೂ ಸಿದರಾಗಿದ್ದೇವೆ ಮತ್ತು ಅದರಿಂದ ಕೆಸರು ಹೇಳುವ ನಿರಂತರ ನರಕದ ಯಾತನೆಯನ್ನು ಬೇಕಾದರೂ ಅನುಭವಿಸಲು ಸಿದ್ಧರಾಗಿದ್ದೇವೆ. ಆದರೆ ನಾನು ಯಾವಾಗ ಮಾನವನನ್ನು ಕುರಿತು ಅಧ್ಯಯನ ಮಾಡಲು ಆರಂಭಿಸಿದೆನೋ ಅಂದಿನಿಂದ ನನ್ನ ಕೂದಲು ಬೆಳ್ಳಗಾಗತೊಡಗಿದೆ. ಈ ಜಗತ್ತು ಅತ್ಯಂತ ದುಃಖಮಯವಾದ ಸ್ಥಳ. ನಾನು ಗ್ರೀಕ್ ತತ್ತ್ವಶಾಸ್ತ್ರಜ್ಞನ ಕೈ ದೀವಿಗೆಯನ್ನು ಕೈಯಲ್ಲಿ ಹಿಡಿದುಕೊಂಡು ಅಲೆಯತೊಡಗಿ ದೀರ್ಘಕಾಲ ಕಳೆದುಹೋಯಿತು. ನನ್ನ ಆಚಾರರು ಆಗಾಗ್ಗೆ ಹಾಡುತ್ತಿದ್ದ ಒಂದು ಜನಾದರಣೀಯವಾದ ಹಾಡು ನನ್ನ ನೆನಪಿಗೆ ಬರುತ್ತಿದೆ:</p>
<p>“ಯಾರು ತಮಗೆ ಪ್ರೀತಿ ಪಾತ್ರರಾದವರನ್ನು ಹುಡುಕ ಹೊರಟಿರುವರೋ ಅಂಥವರು ಯಾರು ಎಂಬುದು ಅವರ ಮುಖಚರ್ಯೆಯಿಂದಲೇ ತಿಳಿದುಬಿಡುವುದು. ಅಂಥವರು ಅತಿ ವಿರಳ. ಯಾರು ಇತರರು ತುಳಿಯದ ಹಾದಿಯಲ್ಲಿ ನಡೆಯುವರೋ ಅವರಿಗೆ ಮಾತ್ರ ಸೌಂದರ್ಯೋಪಾಸನೆಯ ಗ್ರಹಣಶಕ್ತಿ ಇರುವುದು.”</p>
<p>ಇದಿಷ್ಟು ನನ್ನ ಕಡೆಯಿಂದ, ದಯವಿಟ್ಟು ಇದರಲ್ಲಿ ಒಂದು ಶಬ್ದವಾದರೂ ಅತಿಶಯೋಕ್ತಿಯಲ್ಲ ಎಂದು ತಿಳಿಯಿರಿ, ಇದು ನಿಜವಾಗಿಯೂ ಇರುವ ವಿಷಯ.</p>
<p>ಆದರೆ ನಾವು ಕೇವಲ ಗುರುಪೂಜೆಯನ್ನು ಬಿಟ್ಟಮಾತ್ರಕ್ಕೆ ನಮ್ಮನ್ನು ಸೇರಲು ಸಿದ್ಧರಾಗಿರುವ ಆ ದೇಶಪ್ರೇಮಿಗಳ ವಿಷಯದಲ್ಲಿ ನನಗೆ ಕೆಲವು ಸಂದೇಹಗಳಿವೆ. ಅದೆಲ್ಲಾ ಸರಿ, ಅವರು ತೋರಿಸಿಕೊಳ್ಳುತ್ತಿರುವಂತೆ ನಿಜವಾಗಿಯೂ ದೇಶಸೇವೆ ಮಾಡಲು ಅಷ್ಟೊಂದು ಕಾತರರಾಗಿ ಪ್ರಯಾಸ ಪಡುತ್ತಿದ್ದಲ್ಲಿ - ಇನ್ನೇನು ಅವರ ಶರೀರವೇ ನಾಶವಾಗಿ ಹೋಗುವುದೋ ಎಂಬ ಸ್ಥಿತಿಯಲ್ಲಿದ್ದ ಪಕ್ಷಕ್ಕೆ - ಕೇವಲ ಈ ಗುರುಪೂಜೆ ಎಂಬ ಏಕಮಾತ್ರ ಘಟನೆ ಎಲ್ಲವನ್ನೂ ನಿಲ್ಲಿಸಿಬಿಡಬಲ್ಲುದೆ? ಬೃಹತ್ ಅಲೆಗಳಿಂದ ಕೂಡಿ ಉಕ್ಕಿ ಹರಿಯುವ ನದಿಯು ಇಡೀ ಬೆಟ್ಟಗುಡ್ಡಗಳನ್ನೇ ಕೊಚ್ಚಿಕೊಂಡು ಹೋಗಲು ನಿರ್ಧರಿಸಿರುವುದು - ಇದನ್ನು ಸಣ್ಣ ಗುರುಪೂಜೆಯು ತಡೆದು ನದಿಯನ್ನು ಹಿಮಾಲಯಕ್ಕೆ ಕಳಿಸಲು ಸಾಧ್ಯವೇ? ಇಂತಹ ದೇಶಭಕ್ತಿಯಿಂದ ಏನಾದರೂ ಶ್ರೇಷ್ಠವಾದುದನ್ನು ಸಾಧಿಸಲು ಸಾಧ್ಯವೆ? ಅಥವಾ ಅಂಥ ಸಹಾಯದಿಂದ ಏನಾದರೂ ಹಿರಿದಾದ ಒಳಿತು ಸಾಧ್ಯವೆ? ಇದನ್ನು ನೀವೇ ನಿರ್ಣಯಿಸಿ, ನನಗೆ ಅದರ ಪ್ರಯೋಜನವೇನೂ ಕಾಣುತ್ತಿಲ್ಲ. ಬಾಯಾರಿಕೆಯಿಂದ ನರಳುವವನು ನೀರಿನ ಗುಣಾವಗುಣಗಳನ್ನು ಚಿಂತಿಸುವನೆ, ಅಥವಾ ಹಸಿವಿನಿಂದ ಸಾಯುತ್ತಿರುವವನು ತನಗಿತ್ತ ಆಹಾರದ ಬಗ್ಗೆ ವಿಚಾರಮಾಡುತ್ತ, ಅದು ದುರ್ಗಂಧದಿಂದ ಕೂಡಿದೆಯೆಂದು ಮೂಗು ಮುಚ್ಚುವನೆ? ಜನರು ವಿಚಿತ್ರವಾಗಿ ಆಲೋಚಿಸುತ್ತಾರೆ. ಅಂಥ ಜನರು ಗಾಜಿನ ಪೆಟ್ಟಿಗೆಯಲ್ಲಿ ಇರುವುದು ಒಳ್ಳೆಯದು; ವಾಸ್ತವ ಕಾರ್ಯದಿಂದ ಅವರು ದೂರವಿದ್ದಷ್ಟೂ ಒಳ್ಳೆಯದು.</p>

<!-- 349-5/0135-->
<p>“ಪ್ರೀತಿಗೆ ಕೀಳು ಜಾತಿಯ ಪ್ರಶ್ನೆಯಿಲ್ಲ, ಹಸಿದವನು ಅನ್ನ ಹಳಸಿದೆ ಎನ್ನುವುದಿಲ್ಲ.”</p>
<p>ಇದೇ ನನಗೆ ತಿಳಿದಿರುವುದು. ಆದರೆ ನನ್ನ ವಿಚಾರ ತಪ್ಪಿರಬಹುದು. ಗುರುಪೂಜೆ ಎಂಬ ಈ ಸಣ್ಣ ವಿಷಯ ಒಬ್ಬನ ಗಂಟಲಿಗೆ ಸಿಕ್ಕಿಕೊಂಡು ಅವನು ಉಸಿರುಕಟ್ಟಿ ಸಾಯುವಂತಿದ್ದರೆ ಈ ದಾರುಣ ಸ್ಥಿತಿಯಿಂದ ಅವನನ್ನು ಪಾರುಮಾಡುವುದೇ ಒಳ್ಳೆಯದು.</p>
<p>ಈ ವಿಷಯದಲ್ಲಿ ನಿಮ್ಮೊಡನೆ ದೀರ್ಘ ಚರ್ಚೆ ನಡೆಸಬೇಕೆಂಬ ಆಸೆಯಿದೆ. ಈ ಚರ್ಚೆ ನಡೆಸುವುದಕ್ಕಾಗಿಯೇ ರೋಗ, ರುಜಿನ, ಸಾವುಗಳು ಇದುವರೆಗೂ ನನಗೆ ರಜ ಕೊಟ್ಟಿವೆ, ಮತ್ತು ಮುಂದೆಯೂ ಹಾಗೆಯೇ ಮಾಡುವವೆಂಬ ಭರವಸೆಯಿದೆ. ಈ ಹೊಸ ವರ್ಷದಲ್ಲಿ ನಿಮ್ಮ ಎಲ್ಲ ಇಚ್ಛೆಗಳೂ ಪೂರ್ಣಗೊಳ್ಳಲಿ..</p>
<p>ನಿಮ್ಮ</p>
<p>ವಿವೇಕಾನಂದ ೪೨೦. ಖೇತ್ರಿ ಮಹಾರಾಜರಿಗೆ *</p>
<p>ಮಠ, ಆಲಂಬಜಾರ್</p>
<p>೧೪ನೇ ಜೂನ್, ೧೮೯೯ ಪ್ರಿಯ ಸ್ನೇಹಿತರೆ,</p>
<p>ನಾನು ಇಲ್ಲಿರುವಂತೆ ಮಹಾರಾಜರೂ ಇರಬೇಕೆಂದು ಬಯಸುವೆನು. ನಿಮಗೆ ಈಗ ಎಲ್ಲಾ ಸ್ನೇಹ ಮತ್ತು ಪ್ರೇಮವೂ ಬೇಕಾಗಿದೆ. - ಕೆಲವು ವಾರಗಳ ಹಿಂದೆ ನಾನು ನಿಮಗೊಂದು ಕಾಗದವನ್ನು ಬರೆದೆ. ಆದರೆ ನಿಮ್ಮಿಂದ ಯಾವ ಉತ್ತರವೂ ಬರಲಿಲ್ಲ. ಈಗ ನೀವು ಚೆನ್ನಾಗಿ ಆರೋಗ್ಯವಾಗಿದ್ದೀರಿ ಎಂದು ಭಾವಿಸಿದ್ದೇನೆ. ನಾನು ಈ ತಿಂಗಳು ೨೦ನೇ ತಾರೀಖು ಪುನಃ ಇಂಗ್ಲೆಂಡಿಗೆ ಹೋಗುವೆನು.</p>
<p>ಈ ಸಮುದ್ರಯಾನದಿಂದ ನನ್ನ ಆರೋಗ್ಯ ಉತ್ತಮಗೊಂಡೀತು ಎಂದು ಆಶಿಸುತ್ತೇನೆ.</p>
<p>ಎಲ್ಲಾ ಅಪಾಯಗಳಿಂದಲೂ ದೇವರು ನಿಮ್ಮನ್ನು ರಕ್ಷಿಸಲಿ, ಎಲ್ಲಾ ಆಶೀರ್ವಾದಗಳನ್ನೂ ದೇವರು ನಿಮಗೆ ಅನುಗ್ರಹಿಸಲಿ.</p>
<p>ಎಂದಿಗೂ ದೇವರಲ್ಲಿ ನಿಮ್ಮ</p>
<p>ವಿವೇಕಾನಂದ ವಿ.ಸೂ. - ಜಗಮೋಹನರಿಗೆ ನನ್ನ ಪ್ರೀತಿಗಳು ಮತ್ತು ಗುಡ್‌ಬೈ.</p>
<p>*<span class="en"> C.W, Vol. V, P. 149</span></p>

<!-- 349-5/0136-->
<p>೪೨೧. ಶ್ರೀಯುತ ಇ.ಟಿ. ಸ್ವರಿಯವರಿಗೆ *</p>
<p>ಪೋ‌ಸಡ್</p>
<p>೧೪ನೇ ಜುಲೈ, ೧೮೯೯ ನನ್ನ ಪ್ರಿಯ ಸ್ವರಿ,</p>
<p>ಈಗತಾನೆ ನಿನ್ನ ಪತ್ರ ಕೈಸೇರಿತು. ಪ್ಯಾರಿಸ್ಸಿನ ಶ್ರೀಯುತ ನೊಬೆಲ್‌ರವರಿಂದ ನನಗೊಂದು ಪತ್ರ ಬಂದಿದೆ. ಮಿಸ್ ನೊಬಲ್‌ರವರಿಗೆ ಅಮೆರಿಕಾದಿಂದ ಅನೇಕ ಪತ್ರಗಳು ಬಂದಿವೆ.</p>
<p>ಶ್ರೀಯುತ ನೊಬೆಲ್‌ರವರು ನನಗೆ, ನಾನು ಲಂಡನ್ನಿನಿಂದ ಪ್ಯಾರಿಸ್ಸಿಗೆ ಭೇಟಿಯಿಾಯುವ ತಾರೀಖನ್ನು ಮತ್ತೊಂದು ತಾರೀಖಿಗೆ ಬದಲಾಯಿಸಬೇಕೆಂದೂ, ಏಕೆಂದರೆ ಅವರು ಬಹಳ ಕಾಲ ಅಲ್ಲಿರಲಾಗುವುದಿಲ್ಲವೆಂದೂ ಬರೆದಿದ್ದಾರೆ. ನಿನಗೆ ತಿಳಿದಿರುವಂತೆ ಲಂಡನ್ನಿನಲ್ಲಿ ಈಗ ನನ್ನ ಸ್ನೇಹಿತರನೇಕರು ಇಲ್ಲ. ಮಿಸ್ ಮ್ಯಾಕ್‌ಲಿಯಾಡ್‌ರವರು ನಾನು ಬರಬೇಕೆಂದು ತುಂಬಾ ಅಪೇಕ್ಷೆಪಡುತ್ತಿದ್ದಾರೆ. ಈ ಪರಿಸ್ಥಿತಿಯಲ್ಲಿ ಲಂಡನ್ನಿನಲ್ಲಿ ನಾನು ನಿಲ್ಲುವುದು ಸೂಕ್ತವೆಂದು ತೋರುವುದಿಲ್ಲ. ಅದೂ ಅಲ್ಲದೆ ನಾನು ಬಹುಕಾಲ ಜೀವಿಸಿರಲಾರನೆಂಬುದು ನನ್ನ ನಂಬಿಕೆ. ಕನಿಷ್ಠಪಕ್ಷ ಈ ಕಲ್ಪನೆಯಿಂದಲೇ ನಾನು ಮುಂದೆ ಹೋಗಬೇಕು. ಎಂದರೆ ಅಮೆರಿಕಾದಲ್ಲಿ ನಾವು ಏನಾದರೂ ಮಾಡಬೇಕೆಂದಿದ್ದರೆ ಒಂದು ವ್ಯವಸ್ಥಿತ ಸಂಸ್ಥೆಯನ್ನಾಗಿ ಮಾಡಲಾಗದಿದ್ದರೂ - ಅಮೆರಿಕಾದಲ್ಲಿ ಅಲ್ಲೊಂದು ಇಲ್ಲೊಂದು ಹರಡಿರುವ ನಮ್ಮ ಪ್ರಭಾವವನ್ನೆಲ್ಲಾ ಒಂದು ಸ್ಥಳದಲ್ಲಿ ಒಟ್ಟುಗೂಡುವಂತೆ ಮಾಡಬೇಕು. ಆಗ ನಾನು ಕೆಲವು ತಿಂಗಳೊಳಗಾಗಿ ಲಂಡನ್ನಿಗೆ ನಿರಾತಂಕವಾಗಿ ಹಿಂದಿರುಗಿ ನಾನು ಭರತಖಂಡಕ್ಕೆ ಹಿಂದಿರುಗುವವರೆಗೂ ಚೆನ್ನಾಗಿ ಕೆಲಸ ಮಾಡಬಹುದು.</p>
<p>ಅಮೆರಿಕಾದ ಕೆಲಸವನ್ನೆಲಾ ಒಟುಗೂಡಿಸಲು ನಿನ್ನ ಇರುವಿಕೆ ಅತ್ಯಂತ ಆವಶ್ಯಕವೆಂದು ನನ್ನ ಭಾವನೆ. ಆದ್ದರಿಂದ ನೀನು ಬರುವ ಹಾಗಿದ್ದಲ್ಲಿ ನನ್ನೊಡನೆಯೇ ಬರಬೇಕು, ತುರಿಯಾನಂದ ನನ್ನೊಡನೆ ಇರುವನು. ಶಾರದಾನಂದನ ಸೋದರನು ಬಾಸ್ಟನ್ನಿಗೆ ಹೋಗುತ್ತಿದ್ದಾನೆ. ನೀನು ಅಮೆರಿಕಾಕ್ಕೆ ಒಂದು ಪಕ್ಷ ಬರಲಾಗದೇ ಇದ್ದಲ್ಲಿ ನಾನೇ ಹೋಗಬೇಕಾಗುತ್ತದೆ. ಅಲ್ಲವೇ? ೪೨೨. ಮಿಸ್ ಮ್ಯಾಕ್ಸಿಯಾಡ್ ಅವರಿಗೆ * *</p>
<p>ದಿ ಲೈವ್ ವುಡ್‌ಸೈಡ್ಸ್, ವಿಂಬಲ್ಡನ್</p>
<p>೩ನೇ ಆಗಸ್ಟ್, ೧೮೯೯ ಪ್ರಿಯ ಜೋ,</p>
<p>ನಾವು ಅಂತೂ ಕೊನೆಗೆ ಇಲ್ಲಿರುವೆವು, ತುರಿಯಾನಂದ ಮತ್ತು ನನಗೆ ಇಲ್ಲಿ ತುಂಬಾ ಸುಂದರವಾದ ವಸತಿ ದೊರಕಿದೆ. ಶಾರದಾನಂದನ ಸಹೋದರ</p>
<p>*<span class="en"> C.W, Vol. VIII, P. 463</span></p>
<p>**<span class="en"> C.W, Vol. VIII, P. 464</span></p>

<!-- 349-5/0137-->
<p>ಮಿಸ್ ನೊಬಲ್ ಒಡನೆ ಇರುವನು. ಅವನು ಬರುವ ಸೋಮವಾರ ಹೊರಡುವನು.</p>
<p>ನಾನೀಗ ಸಮುದ್ರ ಪ್ರಯಾಣದಿಂದ ಸ್ವಲ್ಪ ಚೇತರಿಸಿಕೊಂಡಿರುವೆನು. ನಾನು ಹಡಗಿನಲ್ಲಿದ್ದಾಗ ಡಂಬಲ್ಸ್‌ನಿಂದ ಮಾಡಿದ ಅಂಗಸಾಧನೆ ಮತ್ತು ಸಮುದ್ರಮಾರುತ ಹಡಗನ್ನು ಸಾಗರದ ಅಲೆಗಳ ಮಧ್ಯೆ ಅಲ್ಲಾಡಿಸುತ್ತಿದ್ದುದು ಇವುಗಳಿಂದ ನನ್ನ ಆರೋಗ್ಯ ಕೆಟ್ಟಿತು. ಇದು ಆಶ್ಚರ್ಯ ಅಲ್ಲವೆ? ಆರೋಗ್ಯ ಉತ್ತಮಗೊಳ್ಳುವುದು ಎಂದು ಭಾವಿಸುತ್ತೇನೆ. ಇಂಡಿಯಾದೇಶದ ಕಾಮಧೇನುವಾದ ಆ ನಮ್ಮ ತಾಯಿ ಎಲ್ಲಿರುವಳು? ಅವಳು ನಿನ್ನೊಡನೆ ನ್ಯೂಯಾರ್ಕಿನಲ್ಲಿ ಇರುವಳು ಎಂದು ಊಹಿಸುತ್ತೇನೆ.</p>
<p>ಸ್ಟರಿ, ಶ್ರೀಮತಿ ಜಾನ್‌ಸನ್ ಮುಂತಾದವರು ಯಾರೂ ಇಲ್ಲಿ ಇಲ್ಲ. ಇದರಿಂದ ಮಾರ್ಗೊಗೆ ತುಂಬಾ ವ್ಯಾಕುಲವಾಗಿದೆ. ಅವಳು ಬರುವ ತಿಂಗಳವರೆಗೆ ಅಮೆರಿಕಾಕ್ಕೆ ಬರಲು ಆಗುವುದಿಲ್ಲ. ನಾನಾಗಲೇ ಸಮುದ್ರವನ್ನು ಪ್ರೀತಿಸುವುದಕ್ಕೆ ಆರಂಭಿಸಿರುವೆನು. ಮತ್ಯಾವತಾರ ಈಗ ನನ್ನ ಮೇಲಿದೆ. ನಾನು ಬೆಂಗಾಲಿ, ಆದ್ದರಿಂದ ಬೇಕಾದಷ್ಟು ಅದು ನನ್ನಲ್ಲಿದೆ. ಇದಕ್ಕೆ ಸಂದೇಹವೇ ಇಲ್ಲ.</p>
<p>ಆಲ್‌ಬಾ, ಅವಳ ಹಳೆಯ ಸ್ನೇಹಿತರು ಇವರೆಲ್ಲಾ ಹೇಗಿರುವರು? ಪ್ರಿಯ ಶ್ರೀಮತಿ ಬೀರ್ ರಾಬಿಟ್ ಅವರಿಂದ ನನಗೆ ಒಂದು ಒಳ್ಳೆಯ ಪತ್ರ ಬಂತು. ಆಕೆ ನಮ್ಮನ್ನು ಲಂಡನ್ನಿನಲ್ಲಿ ಕಾಣಲು ಆಗಲಿಲ್ಲ. ನಾವು ಬರುವುದಕ್ಕೆ ಮುಂಚೆ ಅವರು ಹೊರಟುಹೋಗಿದ್ದರು. - ಇಲ್ಲಿ ಒಳ್ಳೆ ಚೆನ್ನಾಗಿ ಬೆಚ್ಚಗೆ ಇದೆ. ಸ್ವಲ್ಪ ಸೆಕೆ ಜಾಸ್ತಿ ಎಂತಲೆ ಹೇಳುತ್ತಾರೆ. ಸದ್ಯಕ್ಕೆ ನಾನು ಶೂನ್ಯವಾದಿ ಆಗಿರುವೆನು. ಯಾವ ಯೋಜನೆಯೂ ಇಲ್ಲ, ಮುಂದಾಲೋಚನೆಯೂ ಇಲ್ಲ, ಯಾವ ಪ್ರಯತ್ನವೂ ಇಲ್ಲ - ಸಾಧ್ಯವಾದಷ್ಟು ಸೋಮಾರಿಯಾಗಿರುವುದು. ಜೋ, ಹಡಗಿನಲ್ಲಿ ನಾನು ನಿನ್ನನ್ನು ಅಥವಾ ಆ ಕಾಮಧೇನುವನ್ನು ಟೀಕಿಸಿದಾಗಲೆಲ್ಲಾ ಮಾರ್ಗರೆಟ್ ಯಾವಾಗಲೂ ನಿನ್ನ ಪಕ್ಷವನ್ನೇ ವಹಿಸಿಕೊಳ್ಳುತ್ತಿದ್ದಳು. ಪಾಪ ಮಗು ! ಅವಳಿಗೆ ಗೊತ್ತಿರುವುದು ಬಹಳ ಅಲ್ಪ. ಜೋ, ನೀನು ಲಂಡನ್ನಿನಲ್ಲಿ ಇಲ್ಲದೇ ಇರುವುದರಿಂದ ಯಾವ ಕೆಲಸವೂ ಸಾಧ್ಯವಿಲ್ಲ. ನೀನೇ ನನ್ನ ಭಾಗ್ಯದೇವತೆಯೆಂದು ತೋರುವುದು ! ವೃದ್ದ ಹೆಂಗಸೆ. ಸುಮ್ಮನೆ ಅರೆ, ಇದು ಕರ್ಮ, ಯಾರೂ ಇದರಿಂದ ಪಾರಾಗಲಾರರು. ನಾನು ಈ ಸಮುದ್ರಯಾನದಿಂದ ಹಲವು ವರ್ಷಗಳು ಕಿರಿಯನಾದಂತೆ ತೋರುವೆನು, ಹೃದಯ ಸ್ವಲ್ಪ ತಗಾದೆ ಕೊಟ್ಟಾಗ ಮಾತ್ರ ನನ್ನ ವಯಸ್ಸು ನನಗೆ ಜ್ಞಾಪಕ ಬರುವುದು. ಈ ಆಸ್ಟಿಯೋಪತಿ ಏನು? ಅವರೇನಾದರೂ ನನ್ನ ಎದೆಯ ಒಂದೆರಡು ಎಲುಬುಗಳನ್ನು ಕಡಿದುಹಾಕುವರೆ, ನನ್ನನ್ನು ಗುಣಪಡಿಸುವುದಕ್ಕೆ ? ನನ್ನ ಮೂಳೆಗಳಿಂದ... ಅದನ್ನು ತಯಾರುಮಾಡುವುದಿಲ್ಲ ಎಂದು ಭಾವಿಸುತ್ತೇನೆ. ಏನಾದರೂ ಆಗಲಿ, ನನ್ನ ಮೂಳೆಗಳನ್ನು ಕಂಡುಹಿಡಿಯಬೇಕಾದರೆ ಅವನಿಗೆ ಕಷ್ಟವಾಗುವುದು. ಗಂಗಾನದಿಯಲ್ಲಿ ನನ್ನ ಮೂಳೆಗಳು ಹವಳವಾಗಬೇಕಾಗಿದೆ. ನೀನು ಪ್ರತಿದಿನ ನನಗೆ ಒಂದು ಪಾಠವನ್ನು ಕಲಿಸಿದರೆ ಫ್ರೆಂಚ್ ಭಾಷೆಯನ್ನು ಕಲಿಯುತ್ತೇನೆ.</p>

<!-- 349-5/0138-->
<p>ಆದರೆ ಸದ್ಯಕ್ಕೆ ಏನೂ ವ್ಯಾಕರಣ ಬೇಕಾಗಿಲ್ಲ. ನಾನು ಸುಮ್ಮನೆ ಓದುತ್ತೇನೆ. ನೀನು ಅದಕ್ಕೆ ಇಂಗ್ಲಿಷಿನಲ್ಲಿ ವಿವರಣೆ ಕೊಡು. ನನ್ನ ಪ್ರೀತಿಯನ್ನು ದಯವಿಟ್ಟು ಅಭೇದಾನಂದನಿಗೆ ತಿಳಿಸು, ತುರಿಯಾನಂದನಿಗೆ ಸಿದ್ಧವಾಗುವಂತೆ ಹೇಳು. ನಾನು ಅವನೊಡನೆ ಹೊರಡುತ್ತೇನೆ. ಬೇಗ ಕಾಗದ ಬರೆ. ಎಲ್ಲಾ ಪ್ರೀತಿ ಇತ್ಯಾದಿಗಳು.</p>
<p>- ವಿವೇಕಾನಂದ ೪೨೩. ಮಿಸ್ ಮೇರಿ ಹಾಲ್ಬಾಯಿಸ್ಟರ್ ಅವರಿಗೆ*</p>
<p>C/o. ಮಿಸ್ ನೊಬಲ್, ೨೧<span class="en">-A, </span>ಹೈಸ್ಪೀಟ್</p>
<p>ವಿಂಬಲ್ಡನ್, ಆಗಸ್ಟ್, ೧೮೯೯ ಪ್ರಿಯ ಮೇರಿ, - ನಾನು ಪುನಃ ಲಂಡನ್ನಿನಲ್ಲಿರುವೆನು. ಈ ಸಲ ನಾನು ಅವಸರದಲ್ಲಿ ಇಲ್ಲಿ ಒದ್ದಾಡುತ್ತಿಲ್ಲ. ಅಮೆರಿಕಾ ದೇಶಕ್ಕೆ ಹೋಗುವುದಕ್ಕಾಗಿ ಒಂದು ಮೂಲೆಯಲ್ಲಿ ಕಾಯುತ್ತಿರುವೆನು. ನನ್ನ ಮುಕ್ಕಾಲು ಸ್ನೇಹಿತರೆಲ್ಲಾ ಲಂಡನ್ನಿನಿಂದ ಹೊರಗೆ ಹೋಗಿರುವರು. ನನ್ನ ಆರೋಗ್ಯ ಅಷ್ಟೇನೂ ಚೆನ್ನಾಗಿಲ್ಲ.</p>
<p>ನೀನು ಕೆನಡಾದೇಶದ, ಸರೋವರ ಉದ್ಯಾನವನ ನಿರ್ಜನಪ್ರದೇಶಗಳ ಮಧ್ಯದಲ್ಲಿ ಸುಖವಾಗಿರುವೆ - ನೀನು ಪುನಃ ಅಲೆಗಳ ಮೇಲಕ್ಕೆ ಬಂದಿರುವುದನ್ನು ನೋಡಿ ನನಗೆ ಸಂತೋಷ, ಬಹಳ ಸಂತೋಷವಾಗಿದೆ. ಎಂದೆಂದಿಗೂ ನೀನು ಅಲ್ಲಿಯೇ ಇರು !</p>
<p>ನೀನು ಇನ್ನೂ ರಾಜಯೋಗದ ಭಾಷಾಂತರವನ್ನು ಪೂರೈಸಲು ಆಗಲಿಲ್ಲ. ಪರವಾಗಿಲ್ಲ, ಅದಕ್ಕೇನೂ ಅವಸರವಿಲ್ಲ, ಆ ಕೆಲಸ ನೆರವೇರಬೇಕಾದರೆ ಕಾಲ ಮತ್ತು ಅವಕಾಶ ಬರಬೇಕು. ಇಲ್ಲದೆ ಇದ್ದರೆ ಸುಮ್ಮನೆ ಪ್ರಯತ್ನ ಪಡುವೆವು.</p>
<p>ಕೆನಡಾದೇಶ ಈಗ ಸ್ವಲ್ಪವಾದರೂ ತೀವ್ರವಾದ ಬೇಸಿಗೆಯಿಂದ ಆರೋಗ್ಯಕರ ವಾಗಿರಬಹುದು, ಸುಂದರವಾಗಿರಬಹುದು.</p>
<p>ನಾನು ಇನ್ನು ಕೆಲವು ವಾರಗಳಲ್ಲಿ ನ್ಯೂಯಾರ್ಕಿನಲ್ಲಿರುವ ನಿರೀಕ್ಷಣೆ ಇದೆ, ಅನಂತರ ಏನೂ ನನಗೆ ಗೊತ್ತಿಲ್ಲ. ನಾನು ಬರುವ ವಸಂತ ಋತುವಿನಲ್ಲಿ ಇಂಗ್ಲೆಂಡಿಗೆ ಬರುವೆ.</p>
<p>ಯಾರಿಗೂ ದುಃಖ ಬರದಿರಲಿ ಎಂದು ನಾನು ಹೃತ್ತೂರ್ವಕ ಆಶಿಸುತ್ತೇನೆ. ಆದರೂ ನಮ್ಮ ಜೀವನದ ಅಂತರಾಳದಲ್ಲಿರುವುದನ್ನು ತಿಳಿದುಕೊಳ್ಳುವುದಕ್ಕೆ ದುಃಖವೊಂದೇ ಅವಕಾಶ ಕೊಡುವುದು, ಅಲ್ಲವೆ? ನಾವು ತುಂಬಾ ವ್ಯಥೆಗೆ ಈಡಾದಾಗ ಯಾವಾಗಲೂ ಮುಚ್ಚಿದಂತೆ ಇದ್ದ ಕದ ತೆಗೆದು ಜ್ಯೋತಿರಾಶಿಯೇ ಬಂದಂತೆ ಆಗುವುದು. ನಾವು ಬೆಳೆದಂತೆ ಬುದ್ದಿ ಕಲಿಯುವೆವು. ಅಯ್ಯೋ, ನಾವು ನಮ್ಮ ಜ್ಞಾನವನ್ನು ಇಲ್ಲಿ ಉಪಯೋಗಿಸಲಾರೆವು. ನಮಗೆ ಅದು ಗೊತ್ತಾಗುತ್ತಿದೆ ಎನ್ನುವ ಹೊತ್ತಿಗೆ ರಂಗಭೂಮಿಯಿಂದ ಓಡಿಹೋಗಬೇಕಾಗಿದೆ. ಇದೇ ಮಾಯೆ.</p>
<p>*<span class="en"> C.W, Vol. VIII, P. 466</span></p>

<!-- 349-5/0139-->
<p>ನಾವು ತಿಳಿದು ಆಟವಾಡುವ ಆಟಗಾರರಾಗಿದ್ದರೆ ಈ ಗೊಂಬೆಯ ಪ್ರಪಂಚ ಇರುತ್ತಿರಲಿಲ್ಲ, ಈ ಆಟ ಮುಂದೆ ಸಾಗುತ್ತಿರಲಿಲ್ಲ. ಕಣ್ಣು ಕಟ್ಟಿಕೊಂಡು ನಾವು ಆಟವಾಡಬೇಕಾಗಿದೆ. ಕೆಲವರು ಆಟದಲ್ಲಿ ದುಷ್ಟನ ಪಾತ್ರವನ್ನು ವಹಿಸುವರು, ಮತ್ತೆ ಕೆಲವರು ವೀರನ ಪಾತ್ರವನ್ನು ವಹಿಸುವರು. ಚಿಂತೆಯಿಲ್ಲ, ಇದೆಲ್ಲ ಒಂದು ಆಟ. ಇದೊಂದು ನಮಗೆ ಸಮಾಧಾನವನ್ನು ಕೊಡುವುದು. ರಂಗಭೂಮಿಯ ಮೇಲೆ ರಾಕ್ಷಸರು ಸಿಂಹ ಹುಲಿ ಮುಂತಾದುವುಗಳೆಲ್ಲ ಇವೆ. ಆದರೆ ಇವೆಲ್ಲಾ ಬರೀ ವೇಷ, ಅವು ಬಗುಳಬಹುದು. ಆದರೆ ಕಚ್ಚಲಾರವು. ಪ್ರಪಂಚ ನಮ್ಮ ಆತ್ಮವನ್ನು ಮುಟ್ಟಲಾರದು. ನಿನಗೆ ಇಚ್ಚೆ ಇದ್ದರೆ ದೇಹ ಚೂರಾಗಿ ರಕ್ತ ಸೋರುತ್ತಿದ್ದರೂ ಮನಸ್ಸಿನಲ್ಲಿ ಅತ್ಯಂತ ಶಾಂತಿಯನ್ನು ಪಡೆಯಬಹುದು.</p>
<p>ಅದಕ್ಕೆ ದಾರಿಯೆಂದರೆ ನಮ್ಮ ಆಸೆಯನ್ನೆಲ್ಲಾ ತ್ಯಜಿಸುವುದು. ನಿನಗೆ ಇದು ಗೊತ್ತಿದೆಯೇ? ನಿರಾಶನಾದವನ ಹೇಡಿಯ ಸ್ವಭಾವವಲ್ಲ, ಆದರೆ ತನಗೆ ಬೇಕಾದುದನ್ನು ಗಳಿಸಿರುವ ಮಹಾದಿಗ್ವಿಜಯಿಯ ತಾತ್ಸಾರಭಾವ ಬೇಕಾಗಿರುವುದು. ಅವನು ಅದಕ್ಕೆ ಹೋರಾಡಿ ಪಡೆದ ಮೇಲೆ ತನ್ನ ಗೌರವಕ್ಕೆ ಇದು ಯೋಗ್ಯವಲ್ಲ ಎಂದು ಅದನ್ನು ಆಚೆಗೆ ಎಸೆದಿರುವನು.</p>
<p>ಭರವಸೆಯನ್ನೆಲ್ಲಾ ತ್ಯಜಿಸುವುದು, ಆಸೆಯಿಲ್ಲದಿರುವುದು, ಯಾವ ಒಂದು ಗೊತ್ತುಗುರಿ ಇಲ್ಲದೆ ಇರುವುದೇ ಪ್ರಕೃತಿಯೊಂದಿಗೆ ಸಾಮರಸ್ಯದಿಂದ ಬಾಳುವುದು. ಪ್ರಕೃತಿಯಲ್ಲಿ ಯಾವ ಸಾಮರಸ್ಯವೂ ಇಲ್ಲ, ಯಾವ ವಿಚಾರವೂ ಇಲ್ಲ, ಯಾವ ಕಾರ್ಯಕಾರಣ ಸಂಬಂಧವೂ ಇಲ್ಲ; ಅಲ್ಲೆಲ್ಲಾ ಒಂದು ಅವ್ಯವಸ್ಥೆ ಹಿಂದೆ ಇತ್ತು, ಈಗಲೂ ಇದೆ.</p>
<p>ತುಂಬಾ ಕೆಳಗಿರುವ ಮಾನವ ಪ್ರಾಪಂಚಿಕತೆಯ ದೃಷ್ಟಿಯಿಂದ ಪ್ರಕೃತಿಯೊಂದಿಗೆ ಸಾಮರಸ್ಯದಿಂದಿರುವನು. ಬಹಳ ಶ್ರೇಷ್ಠ ಮಾನವ ತನ್ನ ಜ್ಞಾನದ ಪರಿಪೂರ್ಣತೆಯಿಂದ ಪ್ರಕೃತಿಯೊಂದಿಗೆ ಸಾಮರಸ್ಯದಿಂದ ಇರುವನು. ಗೊತ್ತು ಗುರಿ ಇಲ್ಲದೆ, ನೂಕಿದತ್ತ ಚಲಿಸುತ್ತ ಎಲ್ಲಾ ಆಸೆಗಳನ್ನೂ ತ್ಯಜಿಸಿದವನೇ ಸುಖಿ.</p>
<p>ನಿನಗೆ ಒಂದು ಹರಟೆಯ ಕಾಗದ ಬೇಕು, ಅಲ್ಲವೆ? ಹರಟೆ ಹೊಡೆಯುವುದಕ್ಕೆ ನನ್ನಲ್ಲಿ ಸಾಕಷ್ಟು ಸಾಮಗ್ರಿ ಇಲ್ಲ. ಕಳೆದ ಎರಡು ದಿನಗಳ ಹಿಂದೆ ಸ್ವರಿ ಬಂದನು. ಆತ ನಾಳೆ ವೇಲ್ಸ್‌ನಲ್ಲಿರುವ ತನ್ನ ಮನೆಗೆ ಹೋಗುತ್ತಾನೆ. - ನಾನು ನ್ಯೂಯಾರ್ಕಿಗೆ ಹೋಗಲು ಒಂದೆರಡು ದಿನಗಳಲ್ಲಿ ಸ್ಥಳವನ್ನು ಕಾದಿರಿಸಬೇಕಾಗಿದೆ.</p>
<p>- ಲಂಡನ್ನಿನಲ್ಲಿರುವ ಮಿಸ್ ಸೌಟರ್‌ ಮತ್ತು ಮ್ಯಾಕ್ಸ್‌ಗೈಸಿಕ್ ಇವರ ವಿನಾ ನನ್ನ ಹಳೆಯ ಸ್ನೇಹಿತರಾರನ್ನೂ ನಾನು ಇನ್ನೂ ಕಾಣಲು ಆಗಲಿಲ್ಲ. ಇವರು ಎಂದಿನಂತೆ ಯಾವಾಗಲೂ ವಿಶ್ವಾಸಪರರಾಗಿದ್ದಾರೆ.</p>
<p>ಲಂಡನ್ನಿನ ಸಮಾಚಾರ ನನಗಿನ್ನೂ ಗೊತ್ತಿಲ್ಲದೇ ಇರುವುದರಿಂದ ನಿನಗೆ ಯಾವ ಸಮಾಚಾರವನ್ನೂ ಕೊಡಲಾರೆ. ಗರ್‌ಟೂಡ್ ಆರ್ಚಡ್್ರ ಎಲ್ಲಿರುವಳೋ ನನಗೆ</p>

<!-- 349-5/0140-->
<p>ಗೊತ್ತಿಲ್ಲ. ಗೊತ್ತಿದ್ದರೆ ಅವಳಿಗೆ ಕಾಗದ ಬರೆಯುತ್ತಿದ್ದೆ. ಮಿಸ್ ಕೇಟ್ ಸ್ಟೀಲ್ ಕೂಡ ಇಲ್ಲ. ಅವಳು ಗುರುವಾರ ಅಥವಾ ಶನಿವಾರ ಬರುವಳು. - ಪ್ಯಾರಿಸ್ಸಿನಲ್ಲಿ ಒಬ್ಬ ಸ್ನೇಹಿತನೊಂದಿಗೆ ಇರುವುದಕ್ಕೆ ನನಗೆ ಒಂದು ಆಮಂತ್ರಣ ಬಂದಿತ್ತು. ಆತ ಒಳ್ಳೆ ವಿದ್ಯಾವಂತನಾದ ಫ್ರೆಂಚ್ ವ್ಯಕ್ತಿ. ಆದರೆ ನಾನು ಈ ಸಲ ಅಲ್ಲಿಗೆ ಹೋಗಲು ಆಗಲಿಲ್ಲ. ಮತ್ತೊಂದು ಸಲ ಅವರೊಡನೆ ಕೆಲವು ಕಾಲವಿರಲು ಪ್ರಯತ್ನಿಸುತ್ತೇನೆ. - ನನ್ನ ಕೆಲವು ಹಳೆಯ ಸ್ನೇಹಿತರನ್ನು ಸಂಧಿಸಿ ಅವರಿಗೆ ಗುಡ್‌ಬೈ ಹೇಳುವ ನಿರೀಕ್ಷಣೆ ಇದೆ. - ನಾನು ನಿಜವಾಗಿಯೂ ನಿನ್ನನ್ನು ಅಮೆರಿಕಾದಲ್ಲಿ ನೋಡುವ ಸಂಭವ ಇದೆ. ನಾನು ಅಲೆದಾಡುತ್ತಿರುವಾಗ ಅಕಸ್ಮಾತ್ತಾಗಿ ಒಟ್ಟಾವಕ್ಕೆ ಬರಬಹುದು, ಇಲ್ಲದೆ ಇದ್ದರೆ ನೀನು ನ್ಯೂಯಾರ್ಕಿಗೆ ಬಾ. ಗುಡ್‌ಬೈ, ನಿನಗೆ ಎಲ್ಲಾ ಅದೃಷ್ಟಗಳೂ ಇರಲಿ.</p>
<p>ಎಂದಿಗೂ ಭಗವಂತನಲ್ಲಿ ನಿನ್ನ</p>
<p>ವಿವೇಕಾನಂದ ೪೨೪. ಸ್ವಾಮಿ ಬ್ರಹ್ಮಾನಂದರಿಗೆ *</p>
<p>ಲಂಡನ್</p>
<p>೧೦ನೇ ಆಗಸ್ಟ್, ೧೮೯೯ ಪ್ರಿಯ ರಾಖಾಲ್,</p>
<p>ನಿನ್ನ ಕಾಗದದಿಂದ ನನಗೆ ಬೇಕಾದಷ್ಟು ಸಮಾಚಾರ ತಿಳಿಯಿತು. ಹಡಗಿನಲ್ಲಿ ನನ್ನ ಆರೋಗ್ಯ ಚೆನ್ನಾಗಿತ್ತು. ಆದರೆ ನೆಲ ಸೇರಿದ ಮೇಲೆ ಜಠರ ವಾಯುವಿನಿಂದ ನನ್ನ ಆರೋಗ್ಯ ಕೆಟ್ಟಿದೆ. ಇಲ್ಲಿ ತುಂಬಾ ತೊಂದರೆಗಳಿವೆ. ಎಲ್ಲಾ ಸ್ನೇಹಿತರೂ, ಬೇಸಗೆಯಾದುದರಿಂದ, ಊರನ್ನು ಬಿಟ್ಟು ಹೊರಗೆ ಹೋಗಿರುವರು. ಜೊತೆಗೆ ನನ್ನ ಆರೋಗ್ಯವೂ ಅಷ್ಟು ಚೆನ್ನಾಗಿಲ್ಲ. ಆಹಾರ ಮುಂತಾದವುಗಳ ವಿಷಯದಲ್ಲಿಯೂ ಬೇಕಾದಷ್ಟು ಅನಾನುಕೂಲಗಳಿವೆ. ಆದಕಾರಣ ಇನ್ನು ಕೆಲವು ದಿನಗಳಲ್ಲಿ ನಾನು ಅಮೆರಿಕಾ ದೇಶಕ್ಕೆ ಇಲ್ಲಿಂದ ಹೊರಡುವೆನು. ನೀನು ಸ್ಥಳ ಕೊಳ್ಳುವುದಕ್ಕೆ, ಮಠ ಕಟ್ಟುವುದಕ್ಕೆ ಮತ್ತು ಆಶ್ರಮದ ಖರ್ಚಿಗೆ ಎಷ್ಟು ವೆಚ್ಚ ಮಾಡಿರುವೆಯೋ ಅದರ ವರದಿಯನ್ನು ಶ್ರೀಮತಿ ಬುಲ್ ಅವರಿಗೆ ಕಳುಹಿಸು.</p>
<p>- ಪತ್ರಿಕೆ ಸರಿಯಾಗಿ ನಡೆಯುತ್ತಿಲ್ಲ ಎಂದು ಶಾರದ ಕಾಗದ ಬರೆಯುತ್ತಾನೆ. ಅವನು ನನ್ನ ಪರ್ಯಟನದ ವರದಿಯನ್ನು ಪ್ರಕಟಪಡಿಸಲಿ, ಮುಂಚೆ ಅದನ್ನು ಜಾಹೀರಾತು ಮಾಡಲಿ. ಅನಂತರ ಬೇಕಾದಷ್ಟು ಜನ ಚಂದಾದಾರರು ಅವನಿಗೆ ಸಿಕ್ಕುವರು. ಪತ್ರಿಕೆಯ ಮುಕ್ಕಾಲು ಭಾಗ ಬರೀ ಧರ್ಮಕ್ಕೆ ಮಾಸಲಾಗಿದ್ದರೆ ಜನರಿಗೆ ಅದು ಹಿಡಿಸುವುದೆ? *<span class="en"> C.W, Vol. VIII, P. 468</span></p>

<!-- 349-5/0141-->
<p>ಏನಾದರೂ ಆಗಲಿ, ಪತ್ರಿಕೆಗೆ ನೀನು ಪ್ರತ್ಯೇಕವಾದ ಗಮನವನ್ನು ಕೊಡು. ನಾನಿಲ್ಲ ಎಂದು ನೀನು ಮನಸ್ಸಿನಲ್ಲಿ ಭಾವಿಸು - ಈ ಆಧಾರದ ಮೇಲೆ ನೀನು ಸ್ವತಂತ್ರವಾಗಿ ಕೆಲಸಮಾಡು, 'ಹಣ, ವಿದ್ವತ್ ಮತ್ತು ಎಲ್ಲಕ್ಕೂ ನಮ್ಮ ಅಣ್ಣನನ್ನು ನೆಚ್ಚಿಕೊಂಡಿರುವೆವು' ಎಂಬ ಭಾವನೆ ಸರ್ವನಾಶಕ್ಕೆ ದಾರಿ. ಪತ್ರಿಕೆಗೂ ಎಲ್ಲಾ ಹಣವನ್ನೂ ನಾನು ಸಂಗ್ರಹಿಸಬೇಕಾದರೆ, ಅದಕ್ಕೆ ಬೇಕಾದ ಲೇಖನಗಳೆಲ್ಲವನ್ನೂ ನಾನೇ ಬರೆಯಬೇಕಾದರೆ, ನೀವುಗಳೆಲ್ಲ ಮಾಡುವುದೇನು? ಆಮೇಲೆ ನಮ್ಮ ಸಾಹೇಬರೆಲ್ಲ ಏನು ಮಾಡುತ್ತಾರೆ? ನಾನು ನನ್ನ ಕೆಲಸವನ್ನೆಲ್ಲ ಪೂರೈಸಿರುವೆನು. ನೀವು ಮಿಕ್ಕ ಕೆಲಸವನ್ನು ಮಾಡಿ, ಒಂದು ಬಿಡಿಕಾಸನ್ನೂ ವಸೂಲಿಮಾಡುವುದಕ್ಕೆ ಯಾರೂ ಇಲ್ಲ, ಧರ್ಮಬೋಧೆ ಮಾಡುವುದಕ್ಕೂ ಯಾರಿಗೂ ಯೋಗ್ಯತೆ ಇಲ್ಲ, ಯಾರಿಗೂ ತಮ್ಮ ಜವಾಬ್ದಾರಿಯನ್ನು ನಿರ್ವಹಿಸಲು ಬುದ್ದಿಯಿಲ್ಲ, ಒಂದು ವಾಕ್ಯವನ್ನು ಬರೆಯಲು ಯಾರಿಗೂ ಯೋಗ್ಯತೆಯಿಲ್ಲ, ಆದರೂ ಯಾರೂ ಏನೂ ಇಲ್ಲದೆ ಮಹಾತ್ಮರು ! - ಇದು ನಿನ್ನ ಪರಿಸ್ಥಿತಿಯಾದರೆ ಆರುತಿಂಗಳು ಎಲ್ಲವನ್ನೂ - ಮಾಸಪತ್ರಿಕೆ, ಹಣ, ಬೋಧನೆಯ ಕೆಲಸ ಎಲ್ಲವನ್ನೂ ಹುಡುಗರ ಕೈಯಲ್ಲಿ ಕೊಡು. ಅವರಿಗೂ ಏನನ್ನೂ ಮಾಡಲು ಸಾಧ್ಯವಿಲ್ಲದೆ ಇದ್ದರೆ, ಎಲ್ಲವನ್ನೂ ಮಾರಿ, ಬಂದ ದುಡ್ಡನ್ನು ನಮಗೆ ಯಾರು ಕೊಟ್ಟಿದ್ದರೋ ಅವರಿಗೆ ಕೊಟ್ಟುಬಿಟ್ಟು ಭಿಕ್ಷುಕರಂತೆ ಅಲೆದಾಡಿ. ನನಗೆ ಮಠದಿಂದ ಯಾವ ಸಮಾಚಾರವೂ ಬಂದಿಲ್ಲ. ಶರತ್ ಏನು ಮಾಡುತ್ತಿರುವನು? ಕೆಲಸ ಮಾಡುವುದನ್ನು ನಾನು ನೋಡಬೇಕು. ನಾನು ಸಾಯುವುದಕ್ಕೆ ಮುಂಚೆ, ನಾನು ಜೀವಾವಧಿ ಹೋರಾಡಿ ಯಾವುದನ್ನು ಸ್ಥಾಪಿಸಿರುವೆನೊ ಅದು ಸುಸೂತ್ರವಾಗಿ ಕೆಲಸಮಾಡುವ ಸ್ಥಿತಿಯಲ್ಲಿರುವುದನ್ನು ನೋಡಲು ನಾನು ಆಶಿಸುವೆನು. ಹಣದ ವಿಷಯದಲ್ಲಿ ಪ್ರತಿಯೊಂದಕ್ಕೂ ಕಮಿಟಿಯ ಸಲಹೆ ತೆಗೆದುಕೊ. ಪ್ರತಿಯೊಂದು ಖರ್ಚಿನ ಬಾಬಿಗೂ ಕಮಿಟಿಯ ಸಹಾಯವನ್ನು ಪಡೆ. ಇಲ್ಲದೇ ಇದ್ದರೆ ನಿನಗೂ ಒಂದು ಕೆಟ್ಟ ಹೆಸರು ಕಾದುಕೊಂಡಿರುವುದು ಯಾವಾಗಲಾದರೂ ತಾವು ಕೊಟ್ಟ ಹಣ ಹೇಗೆ. ಖರ್ಚಾಯಿತು ಎಂಬುದನ್ನು ತಿಳಿಯಲು ಅಪೇಕ್ಷಿಸುವುದು ಜನರ ಸ್ವಭಾವ. ಅದು ಪ್ರತಿಸಲವೂ ಅಣಿಯಾಗದೆ ಇರುವುದು ದೊಡ್ಡ ತಪ್ಪು. ಪ್ರಾರಂಭದಲ್ಲಿಯೇ ಇಂತಹ ಸೋಮಾರಿತನವಿದ್ದರೆ ಕೊನೆಗೆ ಅವರು ಮೋಸಗಾರರಾಗುವರು. ಮಠದಲ್ಲಿರುವವರನ್ನೆಲ್ಲಾ ಕಮಿಟಿಗೆ ಸೇರಿಸು. ಅವರ ಒಪ್ಪಿಗೆ ಇಲ್ಲದೆ ಯಾವ ಖರ್ಚನ್ನೂ ಮಾಡಕೂಡದು, ಯಾವುದೇ ವಿಧವಾದ ಖರ್ಚನ್ನೇ ಆದರೂ ಆಗಲಿ, ನನಗೆ ಕೆಲಸ ಬೇಕು, ಚಟುವಟಿಕೆ ಬೇಕು - ಯಾರಾದರೂ ಇರಲಿ, ಯಾರಾದರೂ ಸಾಯಲಿ ಚಿಂತೆಯಿಲ್ಲ. ಸಂನ್ಯಾಸಿಗೆ ಜನನ ಮರಣಗಳೇನು? * ಶರತ್ ಕಲ್ಕತ್ತೆಯನ್ನೂ ಜಾಗ್ರತಗೊಳಿಸದೆ ಇದ್ದರೆ, ನೀನು ಈ ವರ್ಷ ನದಿಗೆ ಕಟ್ಟೆಯನ್ನು ಕಟ್ಟಿಸದೇ ಇದ್ದರೆ ತಮಾಷೆಯನ್ನು ನೋಡುವೆಯಂತೆ. ನನಗೆ ಕೆಲಸ ಬೇಕು. ಅದರ ವಿಷಯದಲ್ಲಿ ಯಾವ ಕಾಪಟ್ಯವು ಇಲ್ಲದೇ ಇರಲಿ, ಶ್ರೀ ಮಾತೆಗೆ ನನ್ನ ಭಕ್ತಿಯ ಪ್ರಣಾಮಗಳು.</p>
<p>ನಿನ್ನ ವಿಶ್ವಾಸಪೂರ್ವಕ</p>
<p>ವಿವೇಕಾನಂದ</p>

<!-- 349-5/0142-->
<p>೪೨೫ *</p>
<p>ರಿಡ್ಜ್ಜೆ</p>
<p>೨ನೇ ಸಪ್ಟೆಂಬರ್, ೧೮೯೯ ಪ್ರಿಯ,</p>
<p>... ಜೀವನವೆ ಒಂದು ನಿರಂತರ ಹೋರಾಟ ಮತ್ತು ಸ್ವರ್ಣ ಸ್ವಪ್ನಗಳ ಭಗ್ನರಾಶಿ. ಜೀವನದ ರಹಸ್ಯ ಭೋಗವಲ್ಲ, ಅನುಭವಗಳ ಮೂಲಕ ಪಡೆಯುವ ಶಿಕ್ಷಣ, ಆದರೆ ಅನ್ಯಾಯ, ನಾವು ಯಾವಾಗ ನಿಜವಾಗಿಯೂ ಕಲಿಯಲು ಪ್ರಾರಂಭಿಸುವೆವೋ ನಮಗೆ ಮೃತ್ಯುವಿನ ಕರೆ ಬರುವುದು. ಇದೇ ಮುಂದಿನ ಅಸ್ತಿತ್ವವಿದೆ ಎನ್ನುವುದಕ್ಕೆ ಸಪ್ರಮಾಣ ತರ್ಕವಾಗಿದೆ... ಎಲ್ಲಾ ಕಡೆಗಳಲ್ಲಿಯೂ ಕೆಲಸಗಳ ಮೇಲೆಲ್ಲಾ ಚಂಡಮಾರುತವು ಹಾದುಹೋಗುವಂತೆ ಮಾಡುವುದು ಉತ್ತಮ. ಅದು ವಾತಾವರಣವನ್ನು ಸ್ವಚ್ಛಗೊಳಿಸಿ ವಸ್ತುಗಳ ಸ್ವಭಾವದ ಯಥಾರ್ಥ ಪರಿಜ್ಞಾನವನ್ನು ಕೊಡುವುದು. ಅದು ಹೊಸದಾಗಿ, ಆದರೆ ವಜೋಪಮವಾದ ಅಸ್ತಿಭಾರದ ಮೇಲೆ ಆರಂಭವಾಗಿದೆ.</p>
<p>ವಿಶ್ವಾಸಪೂರ್ವಕ</p>
<p>ವಿವೇಕಾನಂದ ೪೨೬. ಶ್ರೀಮತಿ ಓಲ್‌ಬುಲ್‌ ಅವರಿಗೆ * *</p>
<p>ರಿಡ್ಜ್ ಮೇನರ್</p>
<p>೪ನೇ ಸೆಪ್ಟೆಂಬರ್, ೧೮೯೯ ಪ್ರಿಯ ತಾಯಿಯವರಿಗೆ,</p>
<p>ಕಳೆದ ಆರು ತಿಂಗಳುಗಳಿಂದ ನನಗೆ ದುರದೃಷ್ಟವೇ ಗತಿಯಾಗಿದೆ. ನಾನು ಹೋದೆಡೆಯಲ್ಲೆಲ್ಲ ದುರದೃಷ್ಟ ನನ್ನನ್ನು ಬೆನ್ನು ಹತ್ತಿದಂತಿದೆ. ಇಂಗ್ಲೆಂಡಿನಲ್ಲಿ ಕೆಲಸದ ವಿಷಯದಲ್ಲಿ ಸ್ವರಿಗೆ ಬಹಳ ಜುಗುಪ್ಪೆಯಾದಂತಿದೆ. ಅವನಿಗೆ ನಮ್ಮಲ್ಲಿ ಯಾವ ವೈರಾಗ್ಯವೂ ಕಾಣಬರುತ್ತಿಲ್ಲ. ನಾನಿಲ್ಲಿಗೆ ಬರುವುದರೊಳಗೆ ಓಲಿಯಾಗೆ ಪುನಃ ವ್ಯಾಧಿ ಮರುಕಳಿಸಿರುವುದು.</p>
<p>ನಾನು ನಿಮ್ಮ ಬಳಿಗೆ ಓಡಿಬರಲೆ? ನನ್ನಿಂದ ನಿಮಗೆ ಅಷ್ಟು ಪ್ರಯೋಜನವೇನೂ ಆಗಲಾರದು. ಆದರೆ ಸಾಧ್ಯವಾದಷ್ಟು ನಿಮ್ಮ ಸಹಾಯಕ್ಕೆ ಬರಲು ಯತ್ನಿಸುತ್ತೇನೆ.</p>
<p>ಈ ಕಾಗದ ನಿಮಗೆ ತಲಪುವುದರೊಳಗೆ ಎಲ್ಲವೂ ನಿಮಗೆ ಸರಿಯಾಗುವುದು, ಓಲಿಯಾ ಸಂಪೂರ್ಣ ಗುಣಮುಖವಾಗುವಳು ಎಂದು ನಾನು ಭಾವಿಸುತ್ತೇನೆ. ತಾಯಿಗೆ ಚೆನ್ನಾಗಿ ಗೊತ್ತು. ಅಷ್ಟೇ ನನ್ನ ವಿಚಾರದಲ್ಲಿ.</p>
<p>` ಎಂದಿಗೂ ನಿಮ್ಮ ವಿಶ್ವಾಸಪೂರ್ವಕ</p>
<p>ವಿವೇಕಾನಂದ</p>
<p>*<span class="en"> C.W, Vol. V, P. 150</span></p>
<p>**<span class="en"> C.W, Vol. VIII, P. 470</span></p>

<!-- 349-5/0143-->

<p>೪೨೭. ಮಿಸ್ ಮೇರಿ ಫೇಲ್ ಅವರಿಗೆ *</p>
<p>ರಿಡ್ಜ್ ಮೇನರ್</p>
<p>ಸೆಪ್ಟೆಂಬರ್, ೧೮೯೯ ಪ್ರಿಯ ಮೇರಿ, - ಹೌದು ನಾನು ಬಂದಿರುವೆನು, ಗ್ರೀನೇಕರ್‌ನಿಂದ ಇಸಾಬೆಲಾ ಒಂದು ಕಾಗದವನ್ನು ಬರೆದಿರುವಳು. ಅವಳನ್ನು ಮತ್ತು ಹ್ಯಾರಿಯಟ್‌ಳನ್ನು ನಾನು ಬೇಗ ನೋಡುವ ಸಂಭವವಿದೆ. ಹ್ಯಾರಿಯಟ್ ವೂಲಿ ಏಕೊ ಕಾಗದವನ್ನೇ ಬರೆಯುವುದಿಲ್ಲ. ಚಿಂತೆಯಿಲ್ಲ, ನಾನು ಸರಿಯಾದ ಕಾಲಕ್ಕಾಗಿ ಕಾಯುವೆನು. ಮಿಸ್ಟರ್ ವೂಲಿ ಕೋಟ್ಯಾಧೀಶ್ವರನಾದೊಡನೆಯೇ ನನ್ನ ಹಣವನ್ನು ಕೇಳು, ತಾಯಿ ಚರ್ಚ್, ತಂದೆ ಪೋಪ್ ವಿಚಾರವಾಗಿ ನೀನು ಯಾವ ವಿವರವಾದ ಪತ್ರವನ್ನೂ ಬರೆಯಲಿಲ್ಲ. ಯಾವುದೋ ಕೆಲವು ವೃತ್ತಪತ್ರಿಕೆಗಳಲ್ಲಿ ಪ್ರಕಟವಾದ ನನಗೆ ಸಂಬಂಧಪಟ್ಟ ಕೆಲವು ವಿಷಯಗಳನ್ನು ಮಾತ್ರ ಬರೆದಿರುವೆ. ಪತ್ರಿಕೆಗಳ ವಿಷಯವಾಗಿ ಆಸಕ್ತಿವಹಿಸುವುದನ್ನೆಲ್ಲ ಎಂದೋ ನಾನು ಬಿಟ್ಟುಬಿಟ್ಟಿರುವೆನು. ಅವು ಸಾರ್ವಜನಿಕರು ನನ್ನನ್ನು ಮರೆಯದಂತೆ ಮಾಡುತ್ತವೆ, ಮತ್ತು ನೀನು ಹೇಳುವಂತೆ 'ಹೇಗೋ” ನನ್ನ ಪುಸ್ತಕಗಳು ಮಾರಾಟವಾಗುವಂತೆ ಮಾಡುತ್ತವೆ. ನಾನೀಗ ಏನು ಮಾಡಬೇಕೆಂದಿರುವೆ ಗೊತ್ತೆ? ಭರತಖಂಡ ಮತ್ತು ಅಲ್ಲಿಯ ಜನರ ವಿಚಾರವಾಗಿ ಒಂದು ಸಣ್ಣ ಸರಳವಾದ ಪುಸ್ತಕವನ್ನು ಬರೆಯುತ್ತಿರುವೆನು. ಮತ್ತು ನಾನು ಫ್ರೆಂಚ್ ಭಾಷೆಯನ್ನು ಕಲಿಯಬೇಕೆಂದಿರುವೆನು. ನಾನು ಈ ವರ್ಷ ಅದನ್ನು ಕಲಿಯದೆ ಹೋದರೆ ಬರುವ ವರ್ಷ ಪ್ಯಾರಿಸ್ ಸಮ್ಮೇಳನದಲ್ಲಿ ಫ್ರೆಂಚ್ ಭಾಷೆಯಲ್ಲಿ ಸರಿಯಾಗಿ ಮಾತನಾಡಲು ಸಾಧ್ಯವಾಗುವುದಿಲ್ಲ. ನಾನು ಇಲ್ಲಿ ಹೆಚ್ಚು ಫ್ರೆಂಚ್ ಕಲಿಯುವ ಸಂಭವ ಇದೆ. ಇಲ್ಲಿ ಆಳುಗಳೂ ಕೂಡ ಫ್ರೆಂಚ್ ಭಾಷೆ ಮಾತನಾಡುವರು. - ನೀನು ಶ್ರೀಮತಿ ಲೆಗೆಟ್ ಅವರನ್ನು ನೋಡಲಿಲ್ಲವೆಂದು ಕಾಣುತ್ತದೆ, ಅಲ್ಲವೆ? ಆಕೆ ನಿಜವಾಗಿ ಒಳ್ಳೆಯವಳು. ನಾನು ಬರುವ ವರ್ಷ, ಮೊದಲ ಬಾರಿ ಮಾಡಿದಂತೆ ಅವರ ಅತಿಥಿಯಾಗಿ ಪ್ಯಾರಿಸ್ಸಿಗೆ ಹೋಗುತ್ತೇನೆ.</p>
<p>ನನಗೀಗ ಗಂಗಾ ತೀರದಲ್ಲಿ ತಮ್ಮ ಮತ್ತು ಧರ್ಮಗಳ ತುಲನಾತ್ಮಕ ಅಧ್ಯಯನವನ್ನು ಬೋಧಿಸುವುದಕ್ಕೆ ಒಂದು ಮಠ ಇದೆ. ಮತ್ತು ಸೇವೆ ಮಾಡುವ ಒಂದು ಕೇಂದ್ರವೂ ಇದೆ.</p>
<p>ನೀನು ಇಷ್ಟು ದಿನವೂ ಏನು ಮಾಡುತ್ತಿರುವೆ ? ಓದುತ್ತಿರುವೆಯಾ? ಬರೆಯುತ್ತಿರುವೆಯಾ? ನೀನು ಏನನ್ನೂ ಮಾಡಲಿಲ್ಲ. ನೀನು ಇಷ್ಟು ಹೊತ್ತಿಗೆ ಬೇಕಾದಷ್ಟು ಬರೆಯಬಹುದಾಗಿತ್ತು. ನೀನು ನನಗೆ ಫ್ರೆಂಚ್ ಭಾಷೆಯನ್ನು ಕಲಿಸಿದ್ದರೂ ಇಷ್ಟು ಹೊತ್ತಿಗೆ ನಾನು ಅದರಲ್ಲಿ ವಟಗುಟ್ಟುತ್ತಿದ್ದೆ. ಅದನ್ನೂ ಮಾಡಲಿಲ್ಲ. ಸುಮ್ಮನೇ ಹಾಳುಮೂಳು</p>
<p>*<span class="en"> C.W, Vol. VIII, P. 472</span></p>

<!-- 349-5/0144-->
<p>ಮಾತನಾಡುವಂತೆ ಮಾಡಿದೆ. ನೀನು ಗ್ರೀನೇಕರ್‌ಗೆ ಹೋಗಲೇ ಇಲ್ಲ. ಅದು ಬರುಬರುತ್ತ ಬಲವಾಗುತ್ತಿದೆ ಎಂದು ಭಾವಿಸುತ್ತೇನೆ. - ೨೪ ಅಡಿ ಎತ್ತರ ಮತ್ತು ೬೦೦ ಪೌಂಡುಗಳ ತೂಕವುಳ್ಳ ಕ್ರಿಶ್ಚಿಯನ್ ಸೈನ್ಸ್ ನೀನು. ಆದರೂ ನನ್ನನ್ನು ಗುಣಪಡಿಸುವುದು ನಿನಗೆ ಸಾಧ್ಯವಾಗಲಿಲ್ಲ. ಆದ್ದರಿಂದ ನಿನ್ನ ಚಿಕಿತ್ಸಾ ಕ್ರಮದಲ್ಲಿ ನನಗಿದ್ದ ನಂಬಿಕೆಯೆಲ್ಲಾ ಮಾಯವಾಗುತ್ತಿದೆ. ಸ್ಯಾಮ್ ಎಲ್ಲಿರುವನು? ಇದುವರೆಗೆ ಅವನು ಸಾಧ್ಯವಾದಷ್ಟೂ ಜೋಪಾನವಾಗಿರುವನು. ದೇವರು ಅವನನ್ನು ಆಶೀರ್ವದಿಸಲಿ. ಅವನು ಅಂತಹ ಒಳ್ಳೆಯ ಹುಡುಗ.</p>
<p>ನನ್ನ ಕೂದಲು ಬೇಗ ನರೆಯತೊಡಗಿದೆ. ಆದರೆ ಮಧ್ಯದಲ್ಲಿ ಅದಕ್ಕೆ ಸ್ವಲ್ಪ ಅಡಚಣೆ ಆಯಿತು. ಈಗ ಎಲ್ಲೋ ಸ್ವಲ್ಪ ನರೆತ ಕೂದಲುಗಳಿವೆ. ಚೆನ್ನಾಗಿ ಹುಡುಕಿದರೆ ಇನ್ನೂ ಜಾಸ್ತಿ ಸಿಕ್ಕಬಹುದು. ನನಗೆ ಅದರ ಮೇಲೆ ಆಸೆ, ನಾನೊಂದು ನೀಳವಾದ ಬಿಳಿಯ ಗಡ್ಡವನ್ನು ಬಿಡುತ್ತೇನೆ. ಯೂರೋಪಿನಲ್ಲಿ ತಾಯಿ ಚರ್ಚ್ ಮತ್ತು ತಂದ ಪೋಪ್ ಚೆನ್ನಾಗಿ ಕಾಲ ಕಳೆದರು. ನಾನು ಭಾರತಕ್ಕೆ ಹೋಗುವಾಗ ಅದು ಸ್ವಲ್ಪಮಟ್ಟಿಗೆ ಗೊತ್ತಾಯಿತು. ನೀನು ಚಿಕಾಗೊ ನಗರದಲ್ಲಿ ಸಿಂಡರೆಲಾ ಥರ ಖುಷಿಯಾಗಿ ಅಲೆಯುತ್ತಿರುವೆ. ಇದು ನಿನಗೆ ಒಳ್ಳೆಯದು. ಆ ಮುದುಕರನ್ನು ಪ್ಯಾರಿಸ್ಸಿಗೆ ಬರುವ ವರ್ಷ ಹೋಗುವಂತೆ ಪ್ರೇರೇಪಿಸು, ಆಗ ನಿನ್ನನ್ನೂ ಜೊತೆಯಲ್ಲಿ ಕರೆದುಕೊಂಡು ಹೋಗುವಂತೆ ಹೇಳು. ಅಲ್ಲಿ ನೋಡುವುದಕ್ಕೆ ಅದ್ಭುತವಾದ ವಿಷಯಗಳು ಇರಬಹುದು. ಫ್ರೆಂಚ್ ಜನರು ಪೂರ್ತಿ ಮುಳುಗುವ ಮುಂಚೆ ಒಂದು ದೊಡ್ಡ ಹೋರಾಟವನ್ನು ನಡೆಸುತ್ತಿದ್ದಾರೆ.</p>
<p>ನೀನು ನನಗೆ ಬಹಳ ಕಾಲದಿಂದಲೂ ಕಾಗದವನ್ನು ಬರೆಯಲೇ ಇಲ್ಲ. ನಿಜವಾಗಿಯೂ ಈ ಪತ್ರಕ್ಕೆ ನೀನು ಯೋಗ್ಯಳಲ್ಲ. ಆದರೆ ನಿನಗೆ ಗೊತ್ತಿರುವಂತೆ ನಾನು ಅಷ್ಟು ಒಳ್ಳೆಯವನು. ಅದೂ ಅಲ್ಲದೆ ಮೃತ್ಯು ಸಮಿಾಪಿಸುತ್ತಿರುವಾಗ ನಾನು ಯಾರೊಡನೆಯೂ ಜಗಳ ಕಾಯಲು ಸಿದ್ಧನಾಗಿಲ್ಲ. ಇಸಾಬೆಲಾ ಮತ್ತು ಹ್ಯಾರಿಯಟ್‌ಳನ್ನು ನೋಡಲು ನಾನು ತವಕಪಡುತ್ತಿರುವೆನು, ಗ್ರೀನೇಕರ್‌ ಹೋಟೆಲಿನಲ್ಲಿ ಅವರು ಬೇಕಾದಷ್ಟು ವ್ಯಾಧಿಯನ್ನು ಗುಣಮಾಡುವ ಶಕ್ತಿಯನ್ನು ಸಂಗ್ರಹಿಸಿಟ್ಟುಕೊಂಡಿರಬಹುದು. ಅವರು ನನ್ನನ್ನು ಈ ದುಃಸ್ಥಿತಿಯಿಂದ ಪಾರುಮಾಡಬಹುದು. ನನ್ನ ಕಾಲದಲ್ಲಿ ಆ ಹೋಟೆಲಿನಲ್ಲಿ ಬೇಕಾದಷ್ಟು ಆಧ್ಯಾತ್ಮಿಕ ಸಾಮಗ್ರಿಗಳಿದ್ದುವು, ಭೌತಿಕ ಆಹಾರ ಕಡಮೆ ಇತ್ತು. ನಿನಗೆ ಆಸ್ಟಿಯೊಪತಿ (ಅಸ್ಥಿ ಚಿಕಿತ್ಸೆ) ವಿಷಯ ಗೊತ್ತೆ? ಇಲ್ಲಿ ನ್ಯೂಯಾರ್ಕಿನಲ್ಲಿ ನಿಜವಾಗಿಯೂ ಒಬ್ಬ ಅದ್ಭುತಗಳನ್ನು ಮಾಡುತ್ತಿರುವವನು ಇರುವನು. ಒಂದು ವಾರದಲ್ಲಿ ಅವನಿಂದ ನನ್ನ ಮೂಳೆಗಳೆಲ್ಲ ಶೋಧಿಸಲ್ಪಡುವುದು.</p>
<p>ಮಿಸ್ ಹೊವೆ ಎಲ್ಲಿರುವಳು? ಅವಳು ಅಂತಹ ಉದಾತ್ತ ಸ್ವಭಾವದವಳು; ಅಂತಹ ಒಳ್ಳೆಯ ಸ್ನೇಹಿತೆ. ನೋಡು ಮೇರಿ, ತಾಯಿ ಚರ್ಚ್ ಮತ್ತು ತಂದೆ ಪೋಪ್ ಮತ್ತು ಅವರ ಮನೆಯವರೆಲ್ಲ ಮತಾವ ಮನೆಯವರೂ ಬೀರದಂತಹ</p>
<p>00</p>

<!-- 349-5/0145-->
<p>ಪ್ರಭಾವವನ್ನು ನನ್ನ ಜೀವನದ ಮೇಲೆ ಬೀರಿರುವರು. ದೇವರು ಎಂದೆಂದಿಗೂ ನಿಮ್ಮನ್ನೆಲ್ಲ ಆಶೀರ್ವದಿಸಲಿ.</p>
<p>ನಾನೂ ಈಗ ವಿಶ್ರಾಂತಿಯನ್ನು ತೆಗೆದುಕೊಳ್ಳುತ್ತಿರುವೆನು. ಲೆಗೆಟ್ಸ್ ಅವರು ಅಷ್ಟು ದಯಾಪರರು. ಅವರ ಮನೆಯಲ್ಲಿ ನನಗೆ ಯಾವ ನಿರ್ಬಂಧವೂ ಇಲ್ಲ. ನಾನು ಡ್ಯೂಯಿ ಮೆರವಣಿಗೆಯನ್ನು ನೋಡಲು ನ್ಯೂಯಾರ್ಕಿಗೆ ಹೋಗಬೇಕೆಂದಿರುವೆನು. ಅಲ್ಲಿಯ ಸ್ನೇಹಿತರನ್ನು ನಾನು ನೋಡಿಲ್ಲ.</p>
<p>ನಿಮ್ಮಗಳ ವಿಷಯವಾಗಿ ಎಲ್ಲಕ್ಕೂ ಕಾಗದ ಬರೆ. ಅದನ್ನೆಲ್ಲಾ ಕೇಳಬೇಕೆಂದು ನಾನು ಹಾತೊರೆಯುತ್ತಿರುವೆ. ನಿನಗೆ ಜೋ, ಜೋ, ಚೆನ್ನಾಗಿ ಗೊತ್ತಿರಬಹುದು. ನಾನು ಪದೇ ಪದೇ ಖಾಯಿಲೆ ಬಿದ್ದು ಅವರ ಭರತಖಂಡದ ಪರ್ಯಟನವನ್ನೆಲ್ಲಾ ಹಾಳು ಮಾಡಿದನು. ಅವರು ಅಷ್ಟು ಒಳ್ಳೆಯವರು, ಯಾವಾಗಲೂ ನನ್ನನ್ನು ಕ್ಷಮಿಸುತ್ತಿದ್ದರು. ಹಲವು ವರ್ಷಗಳಿಂದ ಅವರು ಮತ್ತು ಶ್ರೀಮತಿ ಬುಲ್ ನನ್ನ ರಕ್ಷಾ ದೇವತೆಗಳಾಗಿದ್ದರು. ಶ್ರೀಮತಿ ಬುಲ್ ಮುಂದಿನ ವಾರ ಇಲ್ಲಿಗೆ ಬರುವ ನಿರೀಕ್ಷಣೆ ಇದೆ.</p>
<p>ಅವರು ಇದಕ್ಕೆ ಮುಂಚೆಯೇ ಇರಬೇಕಾಗಿತ್ತು. ಆದರೆ ಅವರ ಮಗಳಿಗೆ ದೇಹಾರೋಗ್ಯವಿರಲಿಲ್ಲ. ಅವಳು ತುಂಬಾ ನರಳಿದಳು. ಆದರೆ ಈಗ ಅಪಾಯದಿಂದ ಪಾರಾಗಿರುವಳು. ಶ್ರೀಮತಿ ಬುಲ್ ಲೆಗೆಟ್‌ಗೆ ಸೇರಿದ್ದ ಒಂದು ಮನೆಯನ್ನು ತೆಗೆದುಕೊಂಡಿದ್ದಾರೆ. ಚಳಿಗಾಲ ಎಂದಿಗಿಂತ ಬೇಗ ಪ್ರಾರಂಭವಾಗದೇ ಇದ್ದರೆ ಈ ಒಂದು ತಿಂಗಳು ತುಂಬಾ ಆಹ್ಲಾದಕರವಾಗಿರುವುದು. ಸ್ಥಳ ಅಷ್ಟು ಸುಂದರವಾಗಿದೆ. ಬೇಕಾದಷ್ಟು ಗಿಡಮರಗಳಿವೆ, ಚೆನ್ನಾಗಿ ಬೆಳೆಸಿದ ಹುಲ್ಲುಗಾವಲುಗಳಿವೆ.</p>
<p>ನಾನು ಮೊನ್ನೆ ಗಾಲ್ಫ್ ಆಡಲು ಪ್ರಯತ್ನಿಸಿದೆ. ಅದು ಕಷ್ಟ ಎಂದು ನಾನು ಭಾವಿಸುವುದಿಲ್ಲ. ಆದರೆ ಅದಕ್ಕೆ ತುಂಬ ಅಭ್ಯಾಸ ಬೇಕು. ನಿನ್ನ ಗಾಲ್ಫ್ ಸ್ನೇಹಿತರನ್ನು ನೋಡಲು ಎಂದೂ ಫಿಲಡಿಯಾಗೆ ಹೋಗಲಿಲ್ಲವೆ ? ನೀನು ಏನು ಮಾಡಬೇಕೆಂದಿರುವೆ? ನಿನ್ನ ಮುಂದಿನ ಜೀವನವನ್ನು ಹೇಗೆ ಕಳೆಯಬೇಕೆಂದಿರುವೆ? ನೀನು ಯಾವುದಾದರೂ ಕೆಲಸವನ್ನು ತೆಗೆದುಕೊಳ್ಳಬೇಕೆಂದು ಆಲೋಚಿಸಿರುವೆಯಾ? ನೀನು ನನಗೊಂದು ದೀರ್ಘವಾದ ಪತ್ರವನ್ನು ಬರೆ, ಬರೆಯುವೆಯಾ ? ನಾನು ನೇಪಲ್ಸ್ ಬೀದಿಗಳಲ್ಲಿ ಹೋಗುತ್ತಿದ್ದಾಗ ಮೂರು ಜನ ಗಂಡಸರೊಡನೆ ಒಬ್ಬ ಹೆಂಗಸು ಹೋಗುತ್ತಿದ್ದುದನ್ನು ಕಂಡೆ. ಅವರೆಲ್ಲಾ ಅಮೆರಿಕಾ ದೇಶದವರು ಎಂದು ತೋರುವುದು. ಆಕೆ ನೀನು ಇದ್ದಂತೆಯೇ ಇದ್ದಳು. ನಾನು ಆಕೆಯನ್ನು ಮಾತನಾಡಿಸಬೇಕೆಂದು ಇದ್ದೆ. ಸಮಿಾಪಿಸಿದಾಗ ನನ್ನ ತಪ್ಪು ಗೊತ್ತಾಯಿತು. ಸದ್ಯಕ್ಕೆ ನಿನಗೆ ಗುಡ್‌ಬೈ, ಬೇಗ ಕಾಗದ ಬರೆ.</p>
<p>ಎಂದಿಗೂ ನಿನ್ನ ವಿಶ್ವಾಸಪೂರ್ವಕ ಸಹೋದರ</p>
<p>ವಿವೇಕಾನಂದ</p>

<!-- 349-5/0146-->
<p>೪೨೮. ಶ್ರೀಯುತ ಇ.ಟಿ. ಸ್ವರಿಯವರಿಗೆ *</p>
<p>ರಿಡ್ಜ್ ಮೇನರ್</p>
<p>೧೪ನೇ ಸೆಪ್ಟೆಂಬರ್, ೧೮೯೯ ಪ್ರಿಯ ಸ್ವರಿ,</p>
<p>ನಾನು ಈಗ ಲೆಗೆಟ್ ದಂಪತಿಗಳ ಮನೆಯಲ್ಲಿ ವಿಶ್ರಾಂತಿ ತೆಗೆದುಕೊಳ್ಳುತ್ತಿದ್ದೇನೆ. ಏನೂ ಕೆಲಸ ಮಾಡುತ್ತಿಲ್ಲ. ಅಭೇದಾನಂದನು ಈಗ ಇಲ್ಲಿರುವನು. ಅವನು ತುಂಬಾ ಕಷ್ಟಪಟ್ಟು ಕೆಲಸ ಮಾಡುತ್ತಿದ್ದಾನೆ.</p>
<p>ಇನ್ನು ಒಂದೆರಡು ದಿನಗಳಲ್ಲೇ ಅವನು ಇತರ ಸ್ಥಳಗಳಲ್ಲಿ ತನ್ನ ಕೆಲಸಗಳನ್ನು ಪುನಃ ವಹಿಸಿಕೊಳ್ಳಲು ಒಂದು ತಿಂಗಳಕಾಲ ಹೋಗುತ್ತಾನೆ. ಅದಾದ ನಂತರ ಅವನು ನೂಯಾರ್ಕಿಗೆ ಕೆಲಸ ಮಾಡಲು ಬರುವನು.</p>
<p>ನೀನು ಸೂಚಿಸಿದ ಮಾರ್ಗದಲ್ಲೇ ಏನನ್ನಾದರೂ ಮಾಡಬೇಕೆಂದು ನಾನು ಪ್ರಯತ್ನಿಸುತ್ತಿದ್ದೇನೆ. ಆದರೆ ಒಬ್ಬ ಭಾರತೀಯನಿಂದ ಬರೆಯಲ್ಪಟ್ಟಿರುವ ಭಾರತೀಯರ ಒಂದು ವಿಷಯಕಥನವು ಎಷ್ಟು ಮಟ್ಟಿಗೆ ಈ ಪಾಶ್ಚಾತ್ಯ ಸಾರ್ವಜನಿಕರಿಗೆ ಮೆಚ್ಚುಗೆಯಾಗುವುದೋ ಗೊತ್ತಿಲ್ಲ. - - ಯಾವ ಆಧ್ಯಾತ್ಮಿಕ ವ್ಯಕ್ತಿಯೂ ಖಾಯಿಲೆ ಬೀಳಬಾರದೆಂಬುದು ಶ್ರೀಮತಿ ಜಾನ್ಸನ್ ಅವರ ಅಭಿಪ್ರಾಯ. ಅವರಿಗೆ ನಾನು ಹೊಗೆಬತ್ತಿ ಸೇದುವುದು ಮುಂತಾದುವೆಲಾ ಪಾಪಕರವೆಂಬಂತೆ ಕಾಣಿಸುತ್ತದೆ. ಮಿಸ್ ಮುಲರ್‌ರವರು ನನ್ನನು ಬಿಟ್ಟು ಹೋಗಲು ಕೂಡ ಈ ಕಾಯಿಲೆಯೇ ಕಾರಣ. ಅವರೆಂದುದೆಲ್ಲಾ ಸಂಪೂರ್ಣವಾಗಿ ಯಥಾರ್ಥವಾಗಿರಬಹುದು - ಆದರೆ ಏನಾದರೂ ನಾನು ನಿನಗೂ ತಿಳಿದಿರುವಂತೆ - ನಾನು ಏನಾಗಿರುವೆನೋ ಅದೇ ಆಗಿರುವೆ. ಭರತಖಂಡದಲ್ಲಿ ಇದೇ ಕುಂದುಗಳ ಜೊತೆಗೆ ಪಾಶ್ಚಾತ್ಯರೊಡನೆ ಭೋಜನ ಮಾಡುವುದನ್ನು ಆಕ್ಷೇಪಣೀಯವೆಂದು ಅನೇಕರು ಭಾವಿಸಿದರು. ನಾನು ಪಾಶ್ಚಾತ್ಯರೊಡನೆ ಭೋಜನ ಮಾಡಿದುದಕ್ಕಾಗಿ ಒಂದು ಖಾಸಗಿ ದೇವಾಲಯದ ಮಾಲೀಕರು ನನ್ನನ್ನು ಅಲ್ಲಿಂದ ಹೊರಕ್ಕೆ ಅಟ್ಟಿದರು. ಯಾರು ಹೇಗೆ ಇಷ್ಟಪಡುವರೋ ಹಾಗೆಲ್ಲಾ ನಾನು ಹೊಂದಿಕೊಳ್ಳುವಷ್ಟು ಮೆದುವಾಗಿದ್ದರೆ ಚೆನ್ನಾಗಿತ್ತು - ಆದರೆ ದುರದೃಷ್ಟವಶಾತ್ ಆ ರೀತಿ ಪ್ರತಿಯೊಬ್ಬರಿಗೂ ತೃಪ್ತಿಕರವಾಗುವಂತೆ ನಡೆದುಕೊಂಡಿರುವ ಯಾವ ವ್ಯಕ್ತಿಯನ್ನೂ ನಾನು ಕಾಣೆ, ನಾನಾವಿಧವಾದ ಸ್ಥಳಗಳಿಗೆ ಹೋಗಬೇಕಾಗಿರುವಂತಹ ಮನುಷ್ಯರು ಯಾರೂ ಬಹುಶಃ ಎಲ್ಲರನ್ನೂ ತೃಪ್ತಿಪಡಿಸಲು ಅಸಾಧ್ಯ. - ಪ್ರಥಮ ಬಾರಿ ಅಮೆರಿಕಾಕ್ಕೆ ಬಂದಾಗ ನಾನು ಷರಾಯಿ ಧರಿಸದೆ ಇದ್ದುದಕ್ಕೆ ನನ್ನನ್ನು ಕೀಳಾಗಿ ನೋಡಿದರು. ಅನಂತರ ನಾನು ಕೊರಳ ಪಟ್ಟಿ, ಕೈಗುಂಡಿಗಳು ಎಲ್ಲವನ್ನೂ ಧರಿಸಲೇಬೇಕಾಗಿ ಬಂದಿತು. ಇಲ್ಲದೆ ಇದ್ದರೆ ಅವರು ನನ್ನನ್ನು</p>
<p>*<span class="en"> C.W, Vol. VIII, P. 470</span></p>

<!-- 349-5/0147-->
<p>ಸ್ಪರ್ಶಿಸುತ್ತಲೇ ಇರಲಿಲ್ಲ - ಅವರು ನನಗೆ ನೀಡಿದ ಆಹಾರ ಪಾನೀಯಗಳನ್ನು ನಾನು ಸ್ವೀಕರಿಸದೆ ಇದ್ದಾಗ ನನ್ನನ್ನು ಅವರು ವಿಚಿತ್ರ ಪ್ರಾಣಿಯೆಂಬಂತೆ ನೋಡಿದರು...</p>
<p>ಭರತಖಂಡದಲ್ಲಿ ನಾನು ಹಡಗಿನಿಂದ ಇಳಿದ ಗಳಿಗೆಯೇ ನನ್ನ ತಲೆ ಬೋಳಿಸಿ ಕೌಪೀನ ಧರಿಸುವಂತೆ ಮಾಡಿದರು. ಅದರ ಪರಿಣಾಮ ನಾನು ಮಧುಮೂತ್ರ ವ್ಯಾಧಿ ಮುಂತಾದುವುಗಳಿಂದ ನರಳುವಂತಾಯಿತು. ಶಾರದಾನಂದನು ಏನು ಮಾಡಿದರೂ ತನ್ನ ಒಳಉಡುಪು ಧರಿಸುವುದನ್ನು ಬಿಡಲಿಲ್ಲ. ಅದು ಆತನ ಜೀವನವನ್ನೇ ಕಾಪಾಡಿತು - ಸ್ವಲ್ಪ ಸಂಧಿವಾತ ರೋಗ ಮತ್ತು ನಮ್ಮ ಜನರಿಂದ ಹೆಚ್ಚು ಟೀಕೆಗಳನ್ನು ಅವನು ಅನುಭವಿಸಬೇಕಾಯಿತು.</p>
<p>ನಿಜ, ಇದು ನನ್ನ ಕರ್ಮ, ಅದು ಹಾಗಾಗಿದ್ದಕ್ಕೆ ಸಂತೋಷಿಸುತ್ತೇನೆ. ಏಕೆಂದರೆ ತಾತ್ಕಾಲಿಕವಾಗಿ ತೀವ್ರ ವೇದನೆಯುಂಟುಮಾಡಿದರೂ ಇದು ಜೀವನದ ಮತ್ತೊಂದು ಮಹತ್ತಾದ ಅನುಭವ - ಈ ಜೀವನದಲ್ಲೇ ಆಗಲಿ, ಅಥವಾ ಮುಂದಿನ ಜನ್ಮದಲ್ಲೇ ಆಗಲಿ ಈ ಅನುಭವ ಬಹಳ ಉಪಯುಕ್ತವಾದುದು... - ನನ್ನ ವಿಷಯವಾಗಿ ಹೇಳಬೇಕೆಂದರೆ, ನಾನು ಸದಾ ಏರಿಳಿತಗಳ ಮಧ್ಯದಲ್ಲೇ ಇರುವೆ. ಇದನ್ನು ಯಾವಾಗಲೂ ನಾನು ತಿಳಿದಿದ್ದೆ ಮತ್ತು ಹಾಗೆಯೇ ಬೋಧಿಸಿದೆ. ಪ್ರತಿಯೊಂದು ಸುಖದ ತುಣುಕೂ, ಅದರ ಚಕ್ರಬಡ್ಡಿ ಸಮೇತವಲ್ಲದಿದ್ದಲ್ಲಿ ಕಡೆಯ ಪಕ್ಷ ಅದರ ದುಃಖದ ಭಾಗವನ್ನಂತೂ ತಂದೇ ತರುವುದು. ಈ ಜಗತ್ತು ನನಗೆ ಯಥೇಚ್ಛವಾದ ಪ್ರೇಮವನ್ನು ನೀಡಿತು; ಆದ್ದರಿಂದ ತುಂಬಾ ದ್ವೇಷಕ್ಕೂ ನಾನು ಅರ್ಹನಾಗಿರುವೆ. ಇದಕ್ಕಾಗಿ ನಾನು ಸಂತೋಷಿಸುವೆ - ಅದು ನನ್ನ ಸಿದ್ಧಾಂತವಾದ 'ಪ್ರತಿಯೊಂದು ಉಬ್ಬರಕ್ಕೂ ಅದಕ್ಕೆ ಅನುಗುಣವಾದ ಇಳಿತ ಇದ್ದೇ ಇರುತ್ತದೆ' ಎಂಬುದನ್ನು ನನ್ನ ಸ್ವಂತ ಜೀವನದಲ್ಲೇ ರುಜುವಾತುಪಡಿಸುತ್ತದೆ.</p>
<p>ನನ್ನ ವಿಷಯವಾಗಿ ಹೇಳಬೇಕಾದರೆ ನಾನು ನನ್ನ ಸ್ವಭಾವ, ನನ್ನ ನಿಯಮಗಳನ್ನು ಬಿಡುವುದಿಲ್ಲ - ಒಮ್ಮೆ ಮಿತ್ರನಾದರೆ ಎಂದೆಂದಿಗೂ ಮಿತ್ರನೇ - ಅಲ್ಲದೆ ವಸ್ತುನಿಷ್ಠವಾದ ಕಾರ್ಯಗಳಿಗೆ ವ್ಯಕ್ತಿನಿಷ್ಠವಾದ ಕಾರಣಗಳನ್ನು ಹುಡುಕುವ ಭಾರತೀಯ ಯಥಾರ್ಥ ಮೂಲತತ್ವವನ್ನು ಅನುಸರಿಸುತ್ತೇನೆ.</p>
<p>ನಾನು ಜನರಿಂದ ಪಡೆಯುತ್ತಿರುವ ಪ್ರತಿಯೊಂದು ದ್ವೇಷದ ಅಲೆಗೂ ದೋಷವೆಲ್ಲಾ ನನ್ನದೇ, ಕೇವಲ ನನ್ನದೇ ಎಂಬುದರಲ್ಲಿ ನನಗಾವ ಸಂಶಯವೂ ಇಲ್ಲ. ಏಕೆಂದರೆ ಅನ್ಯಥಾ ಇರಲು ಸಾಧ್ಯವೇ ಇಲ್ಲ. ಪುನಃ ನನ್ನನ್ನು ಆ ರೀತಿ ಅಂತರ್ಮುಖಿಯಾಗಿ ಮಾಡಿದುದಕ್ಕಾಗಿ ನಿನಗೂ ಮತ್ತು ಶ್ರೀಮತಿ ಜಾನ್‌ಸನ್‌ರಿಗೂ ನನ್ನ ವಂದನೆಗಳು.</p>
<p>ನಿರಂತರ ಪ್ರೇಮ ಆಶೀರ್ವಾದಗಳೊಡನೆ</p>
<p>ವಿವೇಕಾನಂದ</p>

<!-- 349-5/0148-->
<p>೪೨೯ *</p>
<p>ರಿಡ್ಜ್ ಮೇನರ್</p>
<p>೪ನೇ ಸಪ್ಟೆಂಬರ್, ೧೮೯೯ ಪ್ರಿಯ ಬುಲ್, - ... ಯಾವುದು ಉತ್ತಮವೆಂದು ಜಗನ್ಮಾತೆಗೆ ಗೊತ್ತಿದೆ. ಇಷ್ಟೇ ನನ್ನ ವಿಷಯ...</p>
<p>ನಿನ್ನ</p>
<p>ವಿವೇಕಾನಂದ ೪೩೦. ಮಿಸ್ ಮೇರಿ ಹೇಲ್‌ ಅವರಿಗೆ **</p>
<p>ರಿಡ್ಜ್ ಮೇನರ್</p>
<p>೩ನೇ ಅಕ್ಟೋಬರ್, ೧೮೯೯ ಪ್ರಿಯ ಮೇರಿ,</p>
<p>ನೀನು ಅತ್ಯಂತ ವಿಶ್ವಾಸದಿಂದ ಬರೆದ ಕಾಗದಕ್ಕೆ ಧನ್ಯವಾದಗಳು. ನಾನು ಈಗ ಎಷ್ಟೋ ಮೇಲಾಗಿರುವೆನು. ಬರಬರುತ್ತಾ ಮತ್ತೂ ಮೇಲಾಗುತ್ತಿರುವೆನು. ಶ್ರೀಮತಿ ಬುಲ್ ಮತ್ತು ಅವರ ಮಗಳು ಇಲ್ಲಿಗೆ ಇಂದೋ ನಾಳೆಯೋ ಬರುವ ನಿರೀಕ್ಷಣೆ ಇದೆ. ಆದಕಾರಣ ನಮಗೆ ಮತ್ತೊಂದು ಒಳ್ಳೆಯ ಕಾಲ ಬಂದಿದೆ. ನಿನಗೆ ಅದು ಸದಾ ಇರುವುದು ಎಂದು ಭಾವಿಸುತ್ತೇನೆ. ನೀನು ಫಿಲಡೆಲ್ಪಿಯಾಕ್ಕೆ ಹೋಗುವೆ ಎಂದು ಕೇಳಿ ಸಂತೋಷವಾಯಿತು. ಆದರೆ ಆ ಕೋಟ್ಯಾಧೀಶರು ಅಲ್ಲಿ ಇದ್ದಾಗ ಹೋಗುತ್ತಿದ್ದಷ್ಟೂ ಈಗ ಹೋಗುತ್ತಿಲ್ಲ. ಎಲ್ಲಾ ಪ್ರೀತಿಗಳು.</p>
<p>ಎಂದಿಗೂ ನಿನ್ನ ವಿಶ್ವಾಸಪೂರ್ವಕ ಸಹೋದರ</p>
<p>ವಿವೇಕಾನಂದ ೪೩೧. ಮಿಸ್ ಮೇರಿ ಹೇಲ್‌ ಅವರಿಗೆ * * *</p>
<p>ರಿಡ್ಜ್ ಮೇನರ್</p>
<p>೩೦ನೇ ಅಕ್ಟೋಬರ್, ೧೮೯೯ ನನ್ನ ಪ್ರಿಯ ಆಶಾವಾದಿ, - ನಿನ್ನ ಕಾಗದ ನನಗೆ ಸೇರಿತು. ಅಂತೂ ಯಾವುದೋ ಆಶಾವಾದ ಸಿದ್ಧಿಸಿರುವುದನ್ನು ನೋಡಿ ಸಂತೋಷವಾಯಿತು. ಅಂತೂ ನಿನ್ನ ಪ್ರಶ್ನೆಗಳು ಈ ಪ್ರಪಂಚ ದುಃಖಮಯ ಎಂಬ ಸಿದ್ದಾಂತದ ಮೂಲವನ್ನೇ ಕೆಣಕಿವೆ. ಆಂಗ್ಲೀಯರ ಭರತಖಂಡದ ಆಳ್ವಿಕೆಯಲ್ಲಿ ಒಂದೇ ಒಂದು ಒಳ್ಳೆಯ ವಿಷಯವಿದೆ. ಅದನ್ನು ಅವರು ಬೇಕೆಂದು ಮಾಡಿದ್ದಲ್ಲ.</p>
<p>* *</p>
<p>*<span class="en"> C.W, Vol. VI, P. 418</span></p>
<p>**<span class="en"> C.W, Vol. VIII, P. 475</span></p>
<p>***<span class="en"> CW. Vol. VIII, P, 475</span></p>

<!-- 349-5/0149-->
<p>ಅದೇ ಭರತಖಂಡವನ್ನು ಅದು ಮತ್ತೊಮ್ಮೆ ಪ್ರಪಂಚದ ರಂಗಭೂಮಿಯ ಮೇಲೆ ತಂದಿರುವುದು. ಬಾಹ್ಯ ಪ್ರಪಂಚದೊಂದಿಗೆ ಸಂಬಂಧವನ್ನು ಬಲಾತ್ಕಾರವಾಗಿ ಅದಕ್ಕೆ ಉಂಟುಮಾಡಿದೆ. ಇದು ಜಪಾನಿನಲ್ಲಿ ಆದಂತೆ, ಜನರ ಒಳ್ಳೆಯದನ್ನು ಮುಖ್ಯ ಗುರಿಯಾಗಿಟ್ಟುಕೊಂಡು ಹಾಗೆ ಮಾಡಿದ್ದರೆ ಪರಿಣಾಮ ಅದ್ಭುತವಾಗಿರುತ್ತಿತ್ತು. ಮುಖ್ಯ ಉದ್ದೇಶ ರಕ್ತಹೀರುವುದಾದರೆ ಅದರಿಂದ ಯಾವ ಒಳ್ಳೆಯದೂ ಆಗಲಾರದು. ಒಟ್ಟಿನಲ್ಲಿ ಹಿಂದಿನ ರಾಜ್ಯಭಾರ ಜನರಿಗೆ ಮೇಲಾಗಿತ್ತು. ಏಕೆಂದರೆ ಅವರು ಜನರಿಂದ ಅವರ ಸರ್ವಸ್ವವನ್ನೂ ತೆಗೆದುಕೊಳ್ಳುತ್ತಿರಲಿಲ್ಲ. ಆಗ ಒಂದು ನ್ಯಾಯವಿತ್ತು, ಜನರಿಗೆ ಸ್ವಾತಂತ್ರ್ಯವಿತ್ತು.</p>
<p>ಕೆಲವು ನೂರು ಆಧುನಿಕರಾದ, ಅರೆ ವಿದ್ಯಾವಂತರಾದ, ತಮ್ಮ ದೇಶದ ಮೇಲಿನ ಭಕ್ತಿಯನ್ನೆಲ್ಲಾ ಕಳೆದುಕೊಂಡ ಜನರನ್ನೇ ಆಧುನಿಕ ಆಂಗ್ಲೆಯ ಆಧಿಪತ್ಯ ನಮಗೆ ಕೊಟ್ಟಿರುವುದು. ಮಹಮ್ಮದೀಯ ಇತಿಹಾಸಕಾರನಾದ ಫೆರಿಸ್ಕಾನ ಅಭಿಪ್ರಾಯದಂತೆ ಹನ್ನೆರಡನೆಯ ಶತಮಾನದಲ್ಲಿ ಅರವತ್ತು ಕೋಟಿ ಹಿಂದೂ ಜನರಿದ್ದರು. ಈಗ ಇಪ್ಪತ್ತು ಕೋಟಿಗೂ ಕಡಮೆ.</p>
<p>- ಭರತಖಂಡವನ್ನು ಜಯಿಸಲು ಆಂಗ್ಲೀಯರು ಹಲವು ಶತಮಾನಗಳು ಹೋರಾಡುತ್ತಿರುವಾಗ ಎಷ್ಟೇ ಅನಾಯಕ ಸ್ಥಿತಿಯಿದ್ದರೂ, ೧೮೫೭ ೫೮ರಲ್ಲಿ ಇಂಗ್ಲೀಷರು ಎಷ್ಟೇ ಹತ್ಯಾಕಾಂಡ ನಡೆಸಿದ್ದರೂ ಇಂಗ್ಲೀಷರ ಆಳ್ವಿಕೆಯ ಪರಿಣಾಮವಾದ ಕರಾಳ ಬರಗಾಲದಿಂದ ಕೋಟ್ಯಂತರ ಜನ ಸತ್ತರೂ (ಯಾವ ದೇಶೀಯ ಸಂಸ್ಥಾನದಲ್ಲೂ ಕ್ಷಾಮ ರಲೇ ಇಲ್ಲ ) ಜನಸಂಖ್ಯೆ ವೃದ್ಧಿಯಾಗುತ್ತಲೇ ಇದೆ. ಆದರೂ ದೇಶ ಸಂಪೂರ್ಣ ಸ್ವತಂತ್ರವಾಗಿದ್ದಾಗ, ಮಹಮ್ಮದೀಯ ಆಳ್ವಿಕೆಗೆ ಮುಂಚೆ ಎಷ್ಟು ಇತ್ತೊ ಅಷ್ಟು ಇಲ್ಲ. ಇಂಡಿಯಾ ದೇಶದ ಶ್ರಮ ಮತ್ತು ಬೆಳೆ ಈಗ ಭರತಖಂಡದಲ್ಲಿರುವ ಐದರಷ್ಟು ಜನರನ್ನು ಸಾಕಬಲ್ಲದು, ಇದನ್ನೆಲ್ಲಾ ಹೊರಗಿನವರು ತೆಗೆದುಕೊಂಡು ಹೋಗದೆ ಇದ್ದರೆ. - ಇದೇ ಈಗಿನ ಪರಿಸ್ಥಿತಿ, ವಿದ್ಯಾಭ್ಯಾಸ ಕೂಡ ಈಗ ಹರಡುವುದಕ್ಕೆ ಪ್ರತಿಬಂಧಕಗಳು ಇವೆ. ವೃತ್ತಪತ್ರಿಕೆಗಳ ಸ್ವಾತಂತ್ರ್ಯ ಎಂದೋ ಹೋಯಿತು. ಎಂದೋ ನಮ್ಮಲ್ಲಿದ್ದ ಆಯುಧಗಳನ್ನು ಕಸಿದುಕೊಂಡರು. ಕೆಲವು ವರುಷಗಳಿಂದ ಅವರಿಗೆ ಕೊಟ್ಟ ಚೂರು ಸ್ವಾಯತ್ತ ಆಡಳಿತವನ್ನು ಕೂಡ ಬೇಗ ಕಿತ್ತುಕೊಳ್ಳುತ್ತಿರುವರು. ಮುಂದೆ ಇನ್ನೂ ಏನೇನಾಗುವುದೋ ಎಂಬುದನ್ನು ನಾವು ಕಾದು ನೋಡುತ್ತಿರುವೆವು, ಕೆಲವು ಸಾಧುವಾದ ಟೀಕೆಗಳನ್ನು ಬರೆದರೆ ಅವರಿಗೆ ಜೀವಾವಧಿ ದ್ವೀಪವಾಸ, ಇತರರನ್ನು ಯಾವ ವಿಚಾರಣೆಯೂ ಇಲ್ಲದೆ ಬಂಧನದಲ್ಲಿಡುತ್ತಾರೆ. ಯಾವನ ತಲೆ ಯಾವಾಗ ಬೀಳುವುದೋ ಎಂದು ಯಾರಿಗೂ ಗೊತ್ತಿಲ್ಲ.</p>
<p>ಕೆಲವು ವರುಷಗಳಿಂದ ಭರತಖಂಡದಲ್ಲಿ ಭಯದ ಆಳ್ವಿಕೆ ನಡೆಯುತ್ತಿದೆ. ಇಂಗ್ಲಿಷ್ ಸಿಪಾಯಿಗಳು ನಮ್ಮ ಗಂಡಸರನ್ನು ಕೊಲ್ಲುತ್ತಿರುವರು, ನಮ್ಮ ಹೆಂಗಸರಿಗೆ ಮಾನಭಂಗ ಮಾಡುತ್ತಿರುವರು. ಅಂತಹ ಸಿಪಾಯಿಗಳಿಗೆ ನಮ್ಮ ಖರ್ಚಿನಿಂದ ಪೆನ್ಸನ್ ಮತ್ತು ಪ್ರಯಾಣದ ವೆಚ್ಚ ಕೊಟ್ಟು ಸ್ವದೇಶಕ್ಕೆ ಕಳಿಸುತ್ತಾರೆ.</p>

<!-- 349-5/0150-->
<p>ನಾವೊಂದು ಭೀಕರ ಪರಿಸ್ಥಿತಿಯಲ್ಲಿರುವವು, ದೇವರಲ್ಲಿರುವನು? ಮೇರಿ ನೀನೇನೂ ಆಶಾವಾದಿಯಾಗಿರಬಹುದು. ನನಗೆ ಅದು ಸಾಧ್ಯವೆ? ನೀನು ಸುಮ್ಮನೆ ಈ ಕಾಗದವನ್ನು ಪ್ರಕಟಿಸಿದರೆ ಸಾಕು. ಇಂಡಿಯಾ ದೇಶದಲ್ಲಿ ಈಗ ತಾನೆ ಜಾರಿಗೆ ಬಂದ ಕಾನೂನು, ಇಂಗ್ಲಿಷ್ ಸರ್ಕಾರ ನನ್ನನ್ನು ಇಂಡಿಯಾ ದೇಶಕ್ಕೆ ಒಯ್ದು, ವಿಚಾರಣೆ ಇಲ್ಲದೆ ಕೊಲ್ಲಬಲ್ಲುದು. ಇದರಿಂದ ನಿಮ್ಮ ಕೈಸ್ತ ಸರ್ಕಾರಗಳಿಗೆಲ್ಲ ಸಂತೋಷವೇ ಆಗುವುದು ಎಂಬುದು ನನಗೆ ಗೊತ್ತಿದೆ. ಏಕೆಂದರೆ ನಾವೆಲ್ಲಾ ಹೀದನ್ಸ್, ನಾನು ನಿದ್ರೆಮಾಡಿ ಆಶಾವಾದಿಯಾಗಲೆ? ನೀರೊ ದೊಡ್ಡ ಆಶಾವಾದಿಯಾಗಿದ್ದ. ನಾನು ಹಿಂದೆ ತುಂಬಾ ದೊಡ್ಡ ಆಶಾವಾದಿ ಆಗಿದ್ದೆ, ಇಂತಹ ಭಯಾನಕ ಪರಿಸ್ಥಿತಿಯನ್ನು ಸುದ್ದಿಯಂತೆ ಕೂಡ ಪ್ರಕಟಿಸಿ ಪ್ರಯೋಜನವಿಲ್ಲ ಎಂದು ಭಾವಿಸುವರು. ಆವಶ್ಯಕವಿದ್ದರೆ ರಾಯ್ಟರ್ ಸುದ್ದಿಗಾರರು ಇದಕ್ಕೆ ವಿರೋಧವಾಗಿ ಯಾವ ಸುದ್ದಿಯನ್ನು ಕೇಳಿದರೆ ಅದನ್ನು ತಯಾರುಮಾಡಿ ಕೊಡುವರು. ಕೈಸ್ತರಿಗೆ ಹೀದ ಜನರನ್ನು ಕೊಲ್ಲುವುದು ಒಂದು ತಮಾಷೆ ! ನಿಮ್ಮ ಮಿಷನರಿಗಳು ದೇವರನ್ನು ಪ್ರಚಾರ ಮಾಡಲು ಬೋಧಿಸುವರು. ಇಂಗ್ಲಿಷರಿಗೆ ಅಂಜಿ ಒಂದು ಚೂರು ಸತ್ಯವನ್ನು ಹೇಳಲು ಕೂಡ ಅವರಿಗೆ ಧೈರ್ಯವಿಲ್ಲ. ಹಾಗೆ ಹೇಳಿದರೆ ಮಾರನೆಯ ದಿನವೇ ಅವನನ್ನು ಒದ್ದು ಓಡಿಸುವರು. ಈ ಹಿಂದಿನ ಸರ್ಕಾರ ವಿದ್ಯಾ ಪ್ರಚಾರಕ್ಕೆ ಕೊಟ್ಟ ಆಸ್ತಿ ಜಮೀನು ಮುಂತಾದುವುಗಳನ್ನೆಲ್ಲಾ ಈಗಿನ ಸರ್ಕಾರ ಅಪಹರಿಸಿಕೊಂಡಿದೆ. ಈಗಿನ ಸರ್ಕಾರ ರಷ್ಯಾದೇಶಕ್ಕಿಂತ ಕಡಮೆ ಹಣವನ್ನು ವಿದ್ಯಾ ಪ್ರಚಾರಕ್ಕೆ ಖರ್ಚು ಮಾಡುವುದು. ಅದು ಎಂತಹ ವಿದ್ಯೆ !</p>
<p>ಎಲ್ಲಿಯಾದರೂ ಒಂದು ಸ್ವಲ್ಪ ಸ್ವತಂತ್ರವಾಗಿ ಆಲೋಚಿಸುವ ಪ್ರಯತ್ನವಿದ್ದರೂ ಅದನ್ನು ಮೂಲದಲ್ಲೇ ನಾಶಮಾಡುವರು. ಮೇರಿ, ನಾವು ಭರವಸೆಯನ್ನೆಲ್ಲಾ ಕಳೆದುಕೊಂಡಿರುವವು. ನಿಜವಾಗಿಯೂ ಎಲ್ಲರಿಗೂ ತಂದೆಯಾದ, ದುರ್ಬಲರನ್ನು ಶಿಕ್ಷಿಸಲು ಯಾರು ಸಬಲರಿಗೆ ಅಂಜುವುದಿಲ್ಲವೋ, ಯಾರು ಐಶ್ವರವಂತರ ಲಂಚಕ್ಕೆ ಒಳಗಾಗುವುದಿಲ್ಲವೋ ಅಂತಹ ದೇವರು ನಿಜವಾಗಿದ್ದರೆ ಮಾತ್ರ ನಾವು ಉದ್ದಾರವಾಗಲು ಸಾಧ್ಯ. ಅಂತಹ ದೇವರು ಇರುವನೆ? ಕಾಲ ಅದನ್ನು ತೋರುವುದು.</p>
<p>ನಾನು ಕೆಲವು ವಾರಗಳಲ್ಲಿ ಚಿಕಾಗೋಗೆ ಬರುವೆನು. ಆಗ ಎಲ್ಲವನ್ನೂ ಸಾಂಗವಾಗಿ ಮಾತನಾಡುತ್ತೇನೆ. ನಿನಗೆ ಎಲ್ಲಿಂದ ಸುದ್ದಿ ಬಂತು ಎಂಬುದನ್ನು ಮಾತ್ರ ಹೇಳಬೇಡ. - ಎಲ್ಲ ಪ್ರೀತಿಗಳೊಡನೆ ಎಂದಿಗೂ ನಿನ್ನ ಸಹೋದರ</p>
<p>- ವಿವೇಕಾನಂದ ವಿ.ಸೂ. - ಧಾರ್ಮಿಕ ಪಂಗಡಗಳ ವಿಷಯದಲ್ಲಿ ಬ್ರಾಹ್ಮ ಸಮಾಜ ಮತ್ತು ಆರ್ಯ ಸಮಾಜಗಳು ನಿರುಪಯುಕ್ತ ಮಿಶ್ರಣಗಳಂತಿವೆ. ನಮಗೆ ಜೀವದಾನ ಮಾಡಲು ಆಂಗ್ಲೆಯರನ್ನು ಕ್ಷಮಾಪಣೆ ಕೇಳಿಕೊಳ್ಳುವ ನುಡಿಗಳು ಅವು. ನಾವು ಹೊಸ ಭಾರತವನ್ನು ಪ್ರಾರಂಭಿಸಿರುವೆವು – ಅದು ಬೆಳೆಯುತ್ತಿದೆ. ಅದರಿಂದ ಏನಾಗುವುದೋ ನೋಡಬೇಕು.</p>

<!-- 349-5/0151-->
<p>ನಮಗೆ ಯಾವುದು ಸತ್ಯವೆಂದು ತೋರುತ್ತದೆಯೋ, ದೇಶವು ಯಾವುದನ್ನು ಅಪೇಕ್ಷಿಸುತ್ತದೆಯೋ ಅಂತಹ ಹೊಸ ಭಾವನೆಗಳನ್ನು ಮಾತ್ರ ನಾವು ನಂಬುತ್ತೇವೆ. ಬ್ರಹ್ಮಸಮಾಜದವರಿಗೆ ನಮ್ಮ ಆಂಗ್ಲೆಯ ಪ್ರಭುಗಳು ಯಾವುದನ್ನು ಮೆಚ್ಚುತ್ತಾರೆಯೋ ಅದೇ ಪ್ರಮಾಣ. ಆದರೆ ನಮಗೆ ಭಾರತೀಯರ ತರ್ಕ ಮತ್ತು ಅನುಭವಗಳೇ ಪ್ರಮಾಣ. ಹೋರಾಟ ಪ್ರಾರಂಭವಾಗಿದೆ. ಆದರೆ ಅದು ಬ್ರಹ್ಮಸಮಾಜದವರ ಮತ್ತು ನಮ್ಮ ನಡುವೆ ಅಲ್ಲ. ಅವರಾಗಲೇ ಪರಾರಿಯಾಗಿರುವರು. ಅದಕ್ಕಿಂತ ಕಷ್ಟವಾದ, ದೀರ್ಘವಾದ, ಭಯಾನಕವಾದ ಹೋರಾಟ ಆರಂಭವಾಗಿದೆ.</p>
<p>೪೩೨*</p>
<p>C/o. ಎಫ್.ಎಚ್. ಲೆಗೆಟ್, ವಿ.೨೧ ವೆಸ್ಟ್, ೩೪ನೇ ಬೀದಿ</p>
<p>ನ್ಯೂಯಾರ್ಕ್, ನವೆಂಬರ್, ೧೮೯೯ ಪ್ರಿಯ ಸ್ವರಿ,</p>
<p>ಇದು ನಾನು ಮಾಡಿದ್ದು ಸರಿ ಎಂದು ಸಾಧಿಸುವುದಕ್ಕಲ್ಲ. ನಾನು ಮಾಡಿರುವ ಪಾಪಗಳನ್ನು ಮಾತುಗಳು ಅಳಿಸಲಾರವು. ನಾನು ಮಾಡಿರುವುದರಲ್ಲಿ ಯಾವುದಾದರೂ ಒಳ್ಳೆಯದಿದ್ದರೆ ಯಾವ ಟೀಕೆಯೂ ಅದನ್ನು ನಿರ್ಬಂಧಿಸಲಾರದು.</p>
<p>ಪಶ್ಚಿಮದ ಜನರು ನನಗೆ ನೀಡಿರುವ ಸುಖಭೋಗಗಳನ್ನು ನಾನು ಸವಿಯುತ್ತಿರುವುದಕ್ಕಾಗಿ ನನ್ನನ್ನು ಟೀಕಿಸುತ್ತಿರುವುದನ್ನು ಕೆಲವು ತಿಂಗಳುಗಳಿಂದ ಕೇಳುತ್ತಿದ್ದೇನೆ; ತ್ಯಾಗವನ್ನು ಬೋಧಿಸುತ್ತಿದ್ದರೂ ಕಪಟಿಯಾದ ನಾನು ಭೋಗವನ್ನು ಅನುಭವಿಸುತ್ತಿದ್ದೇನೆ ಎಂದು ಹೇಳಲಾಗುತ್ತಿದೆ. ಈ ಸುಖ ಭೋಗಗಳು ವಿಶೇಷವಾಗಿ ಇಂಗ್ಲೆಂಡಿನ ನನ್ನ ದಾರಿಗೆ ಅಡ್ಡವಾಯಿತೆಂದು ಹೇಳುವರು. ನನ್ನ ಜೀವನದ ಶುಷ್ಕವಾದ ಮರಳುಕಾಡಿನಲ್ಲಿ ಒಂದು ನಂದನವನವಿತ್ತೆಂದು; ಕಷ್ಟಪರಂಪರೆ ಮತ್ತು ಅಂಧಕಾರದಿಂದ ತುಂಬಿದ ಜೀವನದಲ್ಲಿ ಒಂದು ಕಡೆಯಾದರೂ ಸ್ವಲ್ಪ ಬೆಳಕು ಇದ್ದಿತೆಂದು; ಕಷ್ಟದ ಕೆಲಸ, ಸಹಿಸಲು ಕಡುಕಷ್ಟವಾದ ನಿಂದೆಯಿಂದ ಕೂಡಿದ ಜೀವನದಲ್ಲಿ ಒಂದು ಗಳಿಗೆಯಾದರೂ ವಿರಾಮ ಸಿಕ್ಕಿತೆಂದು ನಾನು ಭ್ರಮಿಸಿದ್ದೆ. ಆ ಮಧುವನವೂ, ಆ ಸ್ಥಳವೂ, ಆ ಗಳಿಗೆಯೂ ಕೇವಲ ಭ್ರಮಾತ್ಮಕವೆಂದು ಈಗ ತಿಳಿಯಿತು.</p>
<p>ಯಾವುದನ್ನು ಪಡೆಯುವುದಕ್ಕೆ ಸಂತೋಷವಾಯಿತೊ ಅದನ್ನು ನನಗೆ ಒದಗಿಸಿದವರಿಗೆ ದಿನವೆಲ್ಲ ನೂರು ಬಾರಿ ಆಶೀರ್ವದಿಸಿದೆ. ಆದರೆ ನಿನ್ನ ಕೊನೆಯ ಕಾಗದ ಕಾರ್ಮೋಡದಿಂದ ಬರುವ ಸಿಡಿಲಿನಂತೆ ಇತ್ತು. ನನ್ನ ಸವಿಗನಸು ಕಣ್ಮರೆಯಾಯಿತು. ನಿನ್ನ ಟೀಕೆಗಳನ್ನು ನಾನು ನಂಬಲಾರೆ. ಸುಖಭೋಗಗಳ ಮಾತಿನಲ್ಲಿ, ನನಗೆ ಜ್ಞಾಪಕದಲ್ಲಿರುವ ಸುಖದ ಸ್ಮತಿ ಚಿತ್ರಗಳಲ್ಲಿ ನನಗೆ ಸ್ವಲ್ಪವೂ ನಂಬಿಕೆಯಿಲ್ಲ.</p>
<p>*<span class="en"> C.W, Vol. VII, P. 515</span></p>

<!-- 349-5/0152-->
<p>ಇದನ್ನು ನಾನು ನಿನಗೆ ಹೇಳುತ್ತೇನೆ. ಅದು ಯೋಗ್ಯವೆಂದು ನಿನಗೆ ಅನ್ನಿಸಿದರೆ ಈ ಪತ್ರವನ್ನು ಸ್ನೇಹಿತರುಗಳಿಗೆ ಕಳಿಸು, ನನ್ನಲ್ಲಿ ತಪ್ಪಿದ್ದರೆ ತಿದ್ದು,</p>
<p>ರೀಡಿಂಗಿನಲ್ಲಿ ನಿನ್ನ ಸ್ಥಳ ನನಗೆ ನೆನಪಿಗೆ ಬರುವುದು. ಅಲ್ಲಿ ನನಗೆ ಬೇಯಿಸಿದ ಕೋಸು, ಆಲೂಗೆಡ್ಡೆ, ಅನ್ನ ಮತ್ತು ಸೊಪ್ಪನ್ನು ದಿನಕ್ಕೆ ಮೂರು ವೇಳೆ ಬಡಿಸುತ್ತಿದ್ದರು. ನಿನ್ನ ಹೆಂಡತಿಯ ನಿರಂತರ ನಿಂದೆಯೇ ಅದಕ್ಕೆ ಹಾಕಿದ ಮಸಾಲೆ, ನೀನು ನನಗೆ ಸೇದುವುದಕ್ಕೆ ಪೆನ್ನಿ ಅಥವಾ ಷಿಲ್ಲಿಂಗ್ ಬೆಲೆಬಾಳುವ ಯಾವ ಚುಟ್ಟವನ್ನೂ ಕೊಟ್ಟ ಜ್ಞಾಪಕವಿಲ್ಲ. ನಿನ್ನ ಊಟ ಅಥವಾ ನಿನ್ನ ಹೆಂಡತಿಯ ಅವಿರಳ ನಿಂದೆ ಇವುಗಳಾವುದರ ವಿಷಯಕ್ಕೂ ನಾನು ದೂರು ಹೇಳಿದ ಜ್ಞಾಪಕವಿಲ್ಲ. ನಾನು ನಿನ್ನ ಮನೆಯಲ್ಲಿರುವ ತನಕ ಕಳ್ಳನಂತೆ ನಡುಗುತ್ತಾ ಪ್ರತಿದಿನವೂ ನಿನಗಾಗಿ ಕೆಲಸ ಮಾಡುತ್ತಿದ್ದೆ.</p>
<p>ಅನಂತರ ಬರುವ ನೆನಪಿನ ಚಿತ್ರವೇ ಸೆಂಟ್ ಜಾರ್ಜ್ನ ರಸ್ತೆಯಲ್ಲಿರುವ ನಿನ್ನ ಮನೆ, ನಿನ್ನ ಮತ್ತು ಮಿಸ್ ಮುಲ್ಲರ್ ನಾಯಕತ್ವದಲ್ಲಿ ಅದು ಇತ್ತು. ಅಲ್ಲಿ ಪಾಪ ನನ್ನ ಗುರುಭಾಯಿ ಖಾಯಿಲೆಯಲ್ಲಿದ್ದ. ಮಿಸ್ ಮುಲ್ಲರ್ ಅವನನ್ನು ಓಡಿಸಿದಳು. ಅಲ್ಲಿಯೂ ಕೂಡ ನನಗೆ ತಿನ್ನುವುದಕ್ಕೆ ಕುಡಿಯುವುದಕ್ಕೆ ಮಲಗುವುದಕ್ಕೆ ಯಾವ ಸುಖ ಭೋಗಗಳೂ ಇದ್ದಂತೆ ಕಾಣೆ ಇರುವುದಕ್ಕೆ ಸರಿಯಾದ ಕೋಣೆ ಕೂಡ ಇರಲಿಲ್ಲ.</p>
<p>ಅನಂತರವೇ ಮಿಸ್ ಮುಲ್ಲರ್‌ಳ ಸ್ಥಳ, ಆಕೆಗೆ ನನ್ನ ಮೇಲೆ ಬೇಕಾದಷ್ಟು ಸಹಾನುಭೂತಿ ಇದ್ದರೂ ನಾನು ಆಗ ಹಣ್ಣು ಮತ್ತು ಬೀಜಗಳ ಮೇಲೆ ಜೀವಿಸುತ್ತಿದ್ದೆ. ಅನಂತರ ನನಗೆ ಜ್ಞಾಪಕದಲ್ಲಿ ಬರುವುದೇ ಆ ಲಂಡನ್ನಿನ ಕತ್ತಲೆಯ ಕೋಣೆ, ಅಲ್ಲಿ ನಾನು ಹಗಲೂ ರಾತ್ರಿ ಕೆಲಸ ಮಾಡಬೇಕಾಗಿತ್ತು. ಅನೇಕ ವೇಳೆ ರಾತ್ರಿ ಹೊತ್ತು ಬರೀ ಬ್ರೆಡ್ ಮತ್ತು ಬೆಣ್ಣೆಯನ್ನು ತಿನ್ನಬೇಕಾಗಿತ್ತು. - ಶ್ರೀಮತಿ ಸ್ವರ್ಡಿ ನನಗೆ ಒಪ್ಪತ್ತು ಊಟ ಕೊಟ್ಟು, ರಾತ್ರಿ ಮಲಗಲು ಸ್ಥಳಕೊಟ್ಟು, ಮಾರನೆ ದಿನದಿಂದ ಆ ಕರಿಯ ಮನುಷ್ಯನನ್ನು ತುಂಬಾ ಗಲೀಜು ಮನುಷ್ಯನೆಂದೂ, ಮನೆಯಲ್ಲೆಲ್ಲಾ ಹೊಗೆಸೊಪ್ಪನ್ನು ಸೇದುತ್ತಿರುವನೆಂದೂ ನಿಂದಿಸುತ್ತಿದ್ದಳು.</p>
<p>ಕ್ಯಾಪ್ಟನ್ ಮತ್ತು ಸೇವಿಯರ್ ಅವರನ್ನು ಬಿಟ್ಟರೆ ಉಳಿದವರಾರೂ ನನಗೆ ಕರವಸ್ತ್ರದಷ್ಟು ಚಿಂದಿಯ ಬಟ್ಟೆಯನ್ನೂ ಕೂಡ ಲಂಡನ್ನಿನಲ್ಲಿ ಕೊಡಲಿಲ್ಲ. ಅದರ ಬದಲು ಇಂಗ್ಲೆಂಡಿನಲ್ಲಿರುವ ತನಕ ನಾನು ನಡೆಸಿದ ಓಡಾಟ ಮತ್ತು ಆಡಿದ ಮಾತು, ಇವೆರಡೂ ನನ್ನ ಆರೋಗ್ಯ ಕೆಡುವುದಕ್ಕೆ ಕಾರಣ. ನನ್ನ ಕೈನಲ್ಲಿ ಸಾಯುವ ತನಕ ಕೆಲಸಮಾಡಿಸಿಕೊಂಡು ಇಂಗ್ಲೀಷ್ ಜನ ನನಗೆ ಕೊಟ್ಟಿದ್ದು ಇದನ್ನೆ, ಈಗ ನಾನು ಸುಖಭೋಗಗಳನ್ನು ಭೋಗಿಸಿದೆ ಎಂದು ನನ್ನನ್ನು ಶಪಿಸುತ್ತಿರುವರು. ನಿಮ್ಮಲ್ಲಿ ಯಾರು ನನಗೆ ಒಂದು ಕೋಟನ್ನು ಕೊಟ್ಟರು? ನಿಮ್ಮಲ್ಲಿ ಯಾರು ನನಗೆ ಒಂದು ಚುಟ್ಟವನ್ನು ಕೊಟ್ಟರು? ಮಿಾನು, ಮಾಂಸದ ಚೂರನ್ನು ನಿಮ್ಮಲ್ಲಿ ಯಾರು ನನಗೆ ಕೊಟ್ಟರು? ಕುಡಿಯುವುದಕ್ಕೆ, ಸೇದುವುದಕ್ಕೆ, ಉಡುವುದಕ್ಕೆ ಅಥವಾ ಹಣ ಮುಂತಾದುವನ್ನು ನಿಮ್ಮಿಂದ ಕೇಳಿದೆ ಎಂದು ನಿಮ್ಮಲ್ಲಿ ಯಾರಿಗಾದರೂ ಧೈರವಿದ್ದರೆ ಹೇಳಿ, ದಯವಿಟ್ಟು</p>

<!-- 349-5/0153-->
<p>ದೇವರಾಣೆ ನಿಮ್ಮ ಸ್ನೇಹಿತರನ್ನು ಕೇಳು. ಮೊದಲು ನಿಮ್ಮಲ್ಲಿರುವ ಎಂದಿಗೂ ನಿದ್ರಿಸದ ದೇವರನ್ನು ಮುಂಚೆ ಕೇಳು.</p>
<p>ನನ್ನ ಕೆಲಸಕ್ಕೆ ಹಣ ಕೊಟ್ಟಿರುವಿರಿ. ಪ್ರತಿಯೊಂದು ಕಾಸೂ ಅಲ್ಲಿದೆ. ನಿಮ್ಮ ಕಣ್ಣೆದುರಿಗೆ ನನ್ನ ಗುರುಭಾಯಿಯನ್ನು ಕಳುಹಿಸಿಬಿಟ್ಟೆ, ಬಹುಶಃ ಮೃತ್ಯುವಿನ ದವಡೆಗೆ ಅವನನ್ನು ನೂಕಿರಬಹುದು. ಆ ಹಣ ನನ್ನದಲ್ಲದುದರಿಂದ ಅವನಿಗೆ ಒಂದು ಕಾಸನ್ನೂ ಕೊಡಲು ಆಗಲಿಲ್ಲ.</p>
<p>ಅದರ ಬದಲು ನಾನು ಇಂಗ್ಲೆಂಡಿನಲ್ಲಿ ಇದ್ದಾಗ ಕ್ಯಾಪ್ಟನ್ ಮತ್ತು ಶ್ರೀಮತಿ ಸೇವಿಯರ್ ಅವರು, ಚಳಿಯಿಂದ ನಾನು ನಡುಗುತ್ತಿದ್ದಾಗ ನನಗೆ ಬಟ್ಟೆ ಕೊಟ್ಟರು, ನನ್ನ ತಾಯಿಗಿಂತ ಹೆಚ್ಚಾಗಿ ನನಗೆ ಶುಶೂಷೆ ಮಾಡಿದರು. ನಾನು ಕಷ್ಟದಲ್ಲಿ ಇದ್ದಾಗ ನನಗೆ ಸಹಾಯ ಮಾಡಿದರು. ಅವರಿಗೆ ನನ್ನ ಮೇಲೆ ಆಶೀರ್ವಾದಗಳಲ್ಲದೆ ಬೇರೇನೂ ಇಲ್ಲ. ಶ್ರೀಮತಿ ಸೇವಿಯರ್ ಯಾವ ಗೌರವವನ್ನೂ ನಿರೀಕ್ಷಿಸಲಿಲ್ಲ. ಇಂದು ಸಹಸ್ರಾರು ಜನ ಅವಳನ್ನು ಪೂಜಿಸುವರು, ಆಕೆ ತೀರಿಕೊಂಡರೆ ದರಿದ್ರ ಭಾರತೀಯರಿಗೆ ನೆರವಾದವಳೆಂದು ಲಕ್ಷಾಂತರ ಜನ ಅವಳನ್ನು ಸ್ಮರಿಸಿಕೊಳ್ಳುವರು. ಅವರು ನನ್ನನ್ನು ಸುಖಭೋಗಗಳಿಗಾಗಿ ಟೀಕಿಸಲಿಲ್ಲ. ನಾನು ಇಚ್ಚಿಸಿದ್ದರೆ ಅವರು ಇದನ್ನೆಲ್ಲಾ ನನಗೆ ಕೊಡಬಲ್ಲವರಾಗಿದ್ದರು. - ಶ್ರೀಮತಿ ಬುಲ್, ಮಿಸ್ ಮ್ಯಾಕ್ಸಿಯಾಡ್, ಮಿಸ್ಟರ್ ಮತ್ತು ಮಿಸರ್ ಲೆಗೆಟ್ ಅವರ ವಿಷಯವನ್ನು ನಿನಗೆ ಹೇಳಬೇಕಾಗಿಲ್ಲ. ಅವರಿಗೆ ನನ್ನ ಮೇಲಿರುವ ಪ್ರೀತಿ ವಿಶ್ವಾಸಗಳು ನಿನಗೆ ಗೊತ್ತಿದೆ. ಶ್ರೀಮತಿ ಬುಲ್ ಮತ್ತು ಮಿಸ್ ಮ್ಯಾಕ್ಸಿಯಾಡ್ ಅವರು ನಮ್ಮ ದೇಶಕ್ಕೆ ಬಂದಿದ್ದರು. ನಮ್ಮೊಂದಿಗೆ ಸಂಚರಿಸಿದರು, ನಮ್ಮೊಂದಿಗೆ ಜೀವಿಸಿದರು. ಪಾಶ್ಚಾತ್ಯರು ಯಾರೂ ಹಾಗೆ ಮಾಡಿರಲಿಲ್ಲ. ಕಷ್ಟವನ್ನೆಲ್ಲಾ ಅವರು ಸಹಿಸಿಕೊಂಡರು. ಅವರು ನನ್ನನ್ನು ಶಪಿಸಲಿಲ್ಲ. ಸುಖಭೋಗಗಳ ವಿಷಯದಲ್ಲಿ ತಪ್ಪನ್ನು ಕಂಡುಹಿಡಿಯಲಿಲ್ಲ. ನಾನು ಚೆನ್ನಾಗಿ ತಿಂದು ಡಾಲರುಗಳು ಬೆಲೆಬಾಳುವ ಚುಟ್ಟವನ್ನು ಸೇದಿದರೆ ಅವರು ಸಂತೋಷಪಡುವರು. ಈ ಲೆಗೆಟ್ಸ್ ಮತ್ತು ಬುಲ್ಸ್ ಅವರ ರೊಟ್ಟಿಯನ್ನೇ ನಾನು ತಿನ್ನುತ್ತ ಇದ್ದುದು, ಅವರು ಕೊಟ್ಟ ಬಟ್ಟೆಯೇ ನನ್ನ ದೇಹದ ಮೇಲೆ ಇದ್ದುದು, ಅವರ ಹಣದಿಂದ ನಾನು ಹೊಗೆಸೊಪ್ಪನ್ನು ಕೊಂಡಿದ್ದು, ಅನೇಕ ವೇಳೆ ಆ ಹಣದಿಂದಲೇ ಮನೆಯ ಬಾಡಿಗೆಯನ್ನು ಕೂಡ ಕೊಟ್ಟಿದ್ದೆ. ಆದರೆ ನಾನು ನಿಮ್ಮ ಜನಗಳಿಗಾಗಿ ಕೆಲಸ ಮಾಡುತ್ತಿದ್ದಾಗ, ಸಾಯುತ್ತಿದ್ದಾಗ, ನೀನು ಕೊಟ್ಟ ಉಪವಾಸ ಮತು ಕತಲು ಕೋಣೆಗಳಲ್ಲಿ ನನ್ನ ಜೀವನದ ರಕ್ತವನ್ನೇ ಹೀರುತ್ತಿದ್ದಾಗ, ಸುಖ ಭೋಗಗಳಲ್ಲಿ ಇವನು ವಿಹರಿಸುತ್ತಿರುವನು ಎಂದು ಟೀಕಿಸುತ್ತಿದ್ದೆ ನೀನು, ಶರತ್ಕಾಲದ ಮೋಡಗಳು ಬೇಕಾದಷ್ಟು ಗುಡುಗುತ್ತವೆ.</p>
<p>ಆದರೆ ಮಳೆಗರೆಯುವುದಿಲ್ಲ; ಮಳೆಗಾಲದ ಮೋಡಗಳಾದರೂ ಯಾವ ಗರ್ಜನೆಯೂ</p>
<p>ಇಲ್ಲದೆ ಮಳೆಗರೆಯುತ್ತವೆ.</p>

<!-- 349-5/0154-->
<p>ನೋಡು, ಸ್ವರಿ. ಯಾರು ನನಗೆ ಸಹಾಯ ಮಾಡಿದರೆ ಮತ್ತು ಈಗ ನನಗೆ ಮಾಡುತ್ತಿರುವರೋ, ಅವರು ನನ್ನನ್ನು ಟೀಕಿಸುವುದಿಲ್ಲ, ಯಾರು ಏನನ್ನೂ ಮಾಡುವುದಿಲ್ಲವೋ, ಯಾರು ಸ್ವಾರ್ಥಪರರೋ ಅವರೇ ನನ್ನನ್ನು ಶಪಿಸುವರು, ಟೀಕಿಸುವರು. ಇದು ನನ್ನ ಪಾಲಿಗೆ ಬರುವ ದೊಡ್ಡ ಆಶೀರ್ವಾದವೆಂದು ಭಾವಿಸುವೆನು. ಇಂತಹ ಕೇವಲ ಸ್ವಾರ್ಥಾಭಿಲಾಷಿಗಳಾದ ಕೆಲಸಕ್ಕೆ ಬಾರದ ಹೃದಯಹೀನರೂ ಸ್ವಾರ್ಥಿಗಳೂ ಆದವರೇ ನಿಂದಕರು. ಅವರೇ ನನಗೆ ಪರಮ ಆಶೀರ್ವಾದ. ನಾನು ಏನನ್ನೂ ನಿರೀಕ್ಷಿಸುವುದಿಲ್ಲ. ಇಂತಹವರಿಂದ ಮೈಲುಗಳಷ್ಟು ದೂರವಿರಬಯಸುವೆನು.</p>
<p>ಸುಖಭೋಗಗಳ ವಿಷಯವನ್ನು ಮಾತನಾಡುವರು ! ಹೀಗೆ ಟೀಕಿಸುವವರನ್ನೆಲ್ಲಾ ಒಬ್ಬರಾದ ಮೇಲೆ ಒಬ್ಬರನ್ನು ತೆಗೆದುಕೊಳ್ಳಿ - ಇವೆಲ್ಲ ಬರೀ ಸ್ವಾರ್ಥ, ಲೌಕಿಕ. ಎಲ್ಲಿಯೂ ಆಧ್ಯಾತ್ಮವೆಂಬುದು ಇಲ್ಲ. ದೇವರ ದಯದಿಂದ ಇಂತಹವರು ಬೇಗಲೋ ನಿಧಾನವಾಗಿಯೋ ತಮ್ಮ ನೈಜಸ್ವಭಾವವನ್ನು ತೋರಿಸಿಕೊಳ್ಳುತ್ತಾರೆ. ನೀನು, ನನ್ನ ನಡವಳಿಕೆ ಕೆಲಸ ಮುಂತಾದುವುಗಳನ್ನು ನಿರ್ದಯರಾದ ಸ್ವಾರ್ಥಪರರಿಗೆ ಮೆಚ್ಚುಗೆಯಾಗುವಂತೆ ಹೊಂದಿಸಿಕೊಳ್ಳಿ ಎಂದು ಹೇಳುತ್ತಿರುವಿ. ನಾನು ಹಾಗೆ ಮಾಡದೆ ಇದ್ದರೆ ನಿನಗೆ ಏನು ಮಾಡಬೇಕೋ ಗೊತ್ತಾಗುವುದಿಲ್ಲ.</p>
<p>ನನ್ನ ಗುರುಭಾಯಿಗಳ ವಿಚಾರ. ನಾನು ಏನು ಹೇಳುವೆನೋ ಅದನ್ನಲ್ಲದೆ ಅವರು ಮತ್ತೇನನ್ನೂ ಮಾಡುವುದಿಲ್ಲ. ಅವರು ಎಲ್ಲಿಯಾದರೂ ಸ್ವಲ್ಪ ಸ್ವಾರ್ಥ ತೋರಿದ್ದರೆ ಕಾರಣ ನಾನು ಅವರಿಗೆ ಹಾಗೆ ಹೇಳಿದ್ದು, ಅವರೇ ಹಾಗೆ ಮಾಡಿದ್ದಲ್ಲ.</p>
<p>ನೀನು ಲಂಡನ್ನಿನಲ್ಲಿ ನನಗಾಗಿ ಕೊಟ್ಟ ಆ ಕತ್ತಲೆಯ ಬಿಲಕ್ಕೆ ನಿನ್ನ ಮಕ್ಕಳನ್ನು ಕಳುಹಿಸುವೆಯೇನು? ಸಾಯುವತನಕ ಅವರಿಂದ ಕೆಲಸ ಮಾಡಿಸಿ ಉಪವಾಸ ಕೆಡವುತ್ತೀಯೇನು? ನಿನ್ನ ಶ್ರೀಮತಿಗೆ ಇದು ಇಷ್ಟವೇನು? ಅವರು ಸಂನ್ಯಾಸಿಗಳು, ಎಂದರೆ ಯಾವ ಸಂನ್ಯಾಸಿಯೂ ನಿಷ್ಟ್ರಯೋಜನವಾಗಿ ಪ್ರಾಣವನ್ನು ತ್ಯಜಿಸಬಾರದು, ಅನವಶ್ಯಕವಾಗಿ ಕಷ್ಟವನ್ನು ಅನುಭವಿಸಬಾರದು.</p>
<p>ನಾವು ಪಾಶ್ಚಾತ್ಯ ದೇಶದಲ್ಲಿ ಇಷ್ಟೊಂದು ಕಷ್ಟಪಟ್ಟು ನಮ್ಮ ಸಂನ್ಯಾಸ ವ್ರತಕ್ಕೆ ಭಂಗ ತಂದುಕೊಳ್ಳುತ್ತಿರುವೆವು. ಅವರು ನನ್ನ ಗುರುಭಾಯಿಗಳು, ನನ್ನ ಮಕ್ಕಳು. ನನಗಾಗಿ ಅವರು ಒಂದು ಬಿಲದಲ್ಲಿ ಸಾಯುವುದನ್ನು ನಾನು ಇಚ್ಚಿಸುವುದಿಲ್ಲ. ಅವರು ಉಪವಾಸವಿದ್ದು ಕಷ್ಟಪಟ್ಟು ಕೆಲಸ ಮಾಡಿ, ಎಲ್ಲಾ ಬೈಗುಳಗಳನ್ನೂ ನನಗಾಗಿ ಕೇಳಬೇಕಾಗಿಲ್ಲ.</p>
<p>ಮತ್ತೊಂದು ಮಾತು, ನಾನು ಎಲ್ಲಿಯಾದರೂ ದೇಹದಂಡನೆಯನ್ನು ಬೋಧಿಸಿರುವೆನೋ ಅದನ್ನು ದಯವಿಟ್ಟು ತೋರಿಸು. ಶಾಸ್ತ್ರಗಳನ್ನು ಬಲ್ಲ ಯಾರೇ ಆದರೂ, ನಾವು ಸಂನ್ಯಾಸ ಮತ್ತು ಪರಮಹಂಸಾಶ್ರಮದ ನೀತಿ ನಿಯಮಗಳನ್ನು ಉಲ್ಲಂಘಿಸಿದ್ದೇವೆ ಎಂಬುದನ್ನು ತೋರಿಸುವ ಧೈರ್ಯವಿದ್ದರೆ ನಮ್ಮ ಬಳಿಗೆ ಬರಲಿ.</p>

<!-- 349-5/0155-->
<p>ಒಳ್ಳೆಯದು ಸ್ಟರ್ಡಿ. ಈಗ ನನ್ನ ಹೃದಯ ನೋಯುತ್ತಿದೆ. ನನಗೆ ಇದೆಲ್ಲಾ ಗೊತ್ತಾಗುವುದು. ನೀನು ಯಾರ ಬಲೆಯಲ್ಲಿ ಸಿಕ್ಕಿಕೊಂಡಿರುವಿ ಎಂಬುದು ನನಗೆ ಗೊತ್ತಿದೆ. ನಿಮ್ಮನ್ನು ಉಪಯೋಗಿಸಿಕೊಳ್ಳುವವರ ಕೈಗೆ ನೀನು ಸಿಕ್ಕಿಕೊಂಡಿರುವೆ. ನಿನ್ನ ಹೆಂಡತಿಯ ವಿಷಯವಾಗಿ ನಾನು ಹೇಳುತಿಲ . ಅವಳು ಅಪಾಯಕಾರಿಯಾಗುವಷ್ಟು ಬುದ್ದಿವಂತೆಯಲ್ಲ. ಆದರೆ ಪಾಪ, ನನ್ನ ಹುಡುಗನೆ, ನಿನ್ನಲ್ಲಿ ಭೋಗದ ವಾಸನೆ ಇದೆ, ಸ್ವಲ್ಪ ಹಣವಿದೆ, ಸುತ್ತಲೂ ರಣಹದ್ದುಗಳು ಇವೆ. ಇದೇ ಜೀವನ..</p>
<p>ನೀನು ಪುರಾತನ ಭರತಖಂಡದ ವಿಷಯವಾಗಿ ಬೇಕಾದಷ್ಟನ್ನು ಹೇಳಿದೆ. ಆ ಭರತಖಂಡ ಇನ್ನೂ ಜೀವಂತವಾಗಿರುವುದು; ಸತ್ತಿಲ್ಲ. ಆ ಜೀವಂತವಾಗಿರುವ ಭರತಖಂಡ, ಇಂದಿಗೂ ಯಾರಿಗೂ ಅಂಜದೆ, ಯಾರು ತೋರಿಸುವ ಆಸೆಗೂ ಸೋಲದೆ ತನ್ನ ಸಂದೇಶವನ್ನು ಪ್ರಪಂಚಕ್ಕೆ ಧೈಯ್ಯದಿಂದ ಸಾರುವುದು. ಯಾವ ದೇಶದಲ್ಲಿ ತಾನು ಸರಪಳಿಗಳಿಂದ ಬಂಧಿಸಲ್ಪಟ್ಟಿದೆಯೋ, ಅಥವಾ ಯಾವ ದೇಶದಲ್ಲಿ ಅದರ ಸರಪಳಿಯನ್ನು ಅದನ್ನು ಆಳುವವರು ಕೈಯಲ್ಲಿ ಹಿಡಿದುಕೊಂಡಿರುವರೋ ಅವರ ಯಾವ ಅಭಿಪ್ರಾಯಗಳಿಗೂ ಅಂಜದೆ ತನ್ನ ಸಂದೇಶವನ್ನು ನೀಡುವುದು. ಆ ಭರತಖಂಡ ಇನ್ನೂ ಜೀವಂತವಾಗಿರುವುದು. ಎಂದಿಗೂ ಬತ್ತದ ಪ್ರೇಮದಿಂದ ಕೂಡಿದ, ಶಾಶ್ವತವಾದ ಶ್ರದ್ದೆಯಿಂದ ಕೂಡಿದ, ತನ್ನ ನಡೆನುಡಿಯಲ್ಲಿ ಮಾತ್ರ ಬದಲಾಯಿಸದೆ ಇರುವುದಲ್ಲ; ತನ್ನ ಪ್ರೇಮದಲ್ಲಿ, ಶ್ರದ್ದೆಯಲ್ಲಿ, ಸಖ್ಯದಲ್ಲಿ ಎಂದಿಗೂ ಬದಲಾಯಿಸದ ಭರತಖಂಡ ಇನ್ನೂ ಇರುವುದು. ಆ ಭಾರತೀಯರ ಸಂತಾನರಲ್ಲಿ ಅತ್ಯಂತ ಕನಿಷ್ಠ ದರ್ಜೆಗೆ ಸೇರಿದ ನಾನು ನಿನ್ನನ್ನು ಪ್ರೀತಿಸುತ್ತೇನೆ. ಆ ಭಾರತೀಯನ ಪ್ರೇಮದಿಂದ ಪೋಷಿತನಾದ ನಾನು, ಈ ಮಾಯೆಯಿಂದ ಪಾರಾಗಲು ಸಾವಿರಾರು ಜನ್ಮಗಳನ್ನು ಬೇಕಾದರೂ ನಿನಗೆ ನೀಡಬಲ್ಲೆ.</p>
<p>ಎಂದೆಂದಿಗೂ ನಿನ್ನ</p>
<p>ವಿವೇಕಾನಂದ ೪೩೩. ಶ್ರೀ ಸ್ವರಿ ಅವರಿಗೆ *<span class="en"> C/o. </span>ಎಫ್. ಲೆಗೆಟ್, ರಿಡ್ಜ್ ಮೇನರ್</p>
<p>ಅಲ್‌ಸ್ವರ್ ಕೌಂಟಿ</p>
<p>ನ್ಯೂಯಾರ್ಕ್ ಪ್ರಿಯ ಸ್ವರಿ, . ನೀನು ಹಿಂದೆ ಕಾಗದ ಬರೆದುದರ ವಿಳಾಸ ತಪ್ಪಾದುದರಿಂದ ಅದು ಅಲ್ಲಿ ಇಲ್ಲಿ ತಾರಾಡಿ ಕೊನೆಗೆ ನನಗೆ ಸೇರಿತು.</p>
<p>ನಿನ್ನ ಟೀಕೆಯ ಬಹುಭಾಗ ನ್ಯಾಯವಾಗಿಯೂ ಇದೆ, ಸತ್ಯವಾಗಿಯೂ ಇರಬಹುದು. ಅದೂ ಅಲ್ಲದೆ ಕೆಲವರನ್ನು ಕಂಡರೆ ನಿನಗೆ ಆಗುವುದಿಲ್ಲ, ಅದೇ ತೆಗಳಿಗೆಲ್ಲ ಮೂಲ ಎಂಬುದು ಕೂಡ ಒಂದಲ್ಲ ಒಂದು ದಿನ ನಿನಗೆ ಗೊತ್ತಾಗಬಹುದು. ಸದ್ಯಕ್ಕೆ</p>
<p><span class="en">*C.W, Vol. VIII, P. 478</span></p>

<!-- 349-5/0156-->
<p>ನಾನೊಂದು ನೆಪ ಮಾತ್ರ.</p>
<p>ಈ ವಿಷಯದಲ್ಲಿ ಮನಸ್ಸನ್ನು ಕಹಿಮಾಡಿಕೊಳ್ಳುವ ಆವಶ್ಯಕತೆ ಇಲ್ಲ. ನಾನು ಎಂದೂ ನಾನೇನಾಗಿರುವೆನೋ ಅದಲ್ಲದೆ ದೊಡ್ಡ ಮಹಾತ್ಮನಂತೆ ನಟಿಸಿರಲಿಲ್ಲ. ನನಗೆ ಹಾಗೆ ಮಾಡುವುದಕ್ಕೆ ಸಾಧ್ಯವೂ ಇಲ್ಲ. ಯಾರಾದರೂ ನನ್ನೊಡನೆ ಒಂದು ಗಂಟೆ ಇದ್ದರೆ ನನ್ನ ಧೂಮಪಾನ, ಮುಂಗೋಪ ಇವುಗಳ ಹಿಂದೆ ಇರುವವನನ್ನು ಸುಲಭವಾಗಿ ಕಂಡುಹಿಡಿಯಬಹುದು. ಪ್ರತಿಯೊಂದು ಭೇಟಿಗೂ ಅಗಲಿಕೆ ಇರಬೇಕು. ಇದೇ ಪ್ರಪಂಚದ ಸ್ವಭಾವ. ನಾನು ಯಾವ ಆಶಾಭಂಗದ ಭಾವನೆಯನ್ನೂ ಇಟ್ಟುಕೊಂಡಿಲ್ಲ. ನಿನ್ನಲ್ಲಿ ಕೂಡ ಕಟುವಾದ ನೆನಪು ಇಲ್ಲದಿರಲಿ ಎಂದು ಭಾವಿಸುತ್ತೇನೆ. ನಮ್ಮಿಬ್ಬರನ್ನೂ ಒಟ್ಟಿಗೇ ತಂದುದು ಕರ್ಮ, ಅಗಲುವಂತೆ ಮಾಡಿದುದೂ ಕರ್ಮವೇ. * ನೀನು ಎಷ್ಟು ನಾಚಿಕೆಯ ಸ್ವಭಾವದವನು, ಇನ್ನೊಬ್ಬರಿಗೆ ನೋವನ್ನು ಉಂಟುಮಾಡುವುದಕ್ಕೆ ನೀನು ಹೇಗೆ ಹಿಂದೆ ಸರಿಯುವೆ ಎಂಬುದು ನನಗೆ ಗೊತ್ತು. ನಿನ್ನ ಆದರ್ಶಕ್ಕೆ ವಿರೋಧವಾದ ಜನರೊಡನೆ ಕೆಲಸ ಮಾಡಲು ಪ್ರಯತ್ನಿಸುತ್ತಿದ್ದುದು ನಿನ್ನ ಮನಸ್ಸಿನಲ್ಲಿ ಹಲವು ತಿಂಗಳ ಕಾಲ ಯಾತನೆಯನ್ನುಂಟು ಮಾಡಿರಬೇಕೆಂಬುದನ್ನು ನಾನು ಚೆನ್ನಾಗಿ ತಿಳಿದುಕೊಳ್ಳಬಲ್ಲೆ. ನನಗೆ ಇದು ಮುಂಚೆ ಹೊಳೆಯಲಿಲ್ಲ. ಗೊತ್ತಿದ್ದರೆ ನಿನ್ನ ಮನೋಯಾತನೆಯನ್ನು ಎಷ್ಟೋ ಕಡಮೆ ಮಾಡಬಹುದಾಗಿತ್ತು. ಪುನಃ ಇದೂ ಕರ್ಮವೇ.</p>
<p>ಲೆಕ್ಕಪತ್ರಗಳನ್ನು ಮುಂಚೆ ಒಪ್ಪಿಸಲಿಲ್ಲ. ಏಕೆಂದರೆ ಕೆಲಸ ಪೂರ್ತಿ ಆಗಿಲ್ಲ. ಕೆಲಸವೆಲ್ಲ ಪೂರ್ತಿ ಆದಮೇಲೆ ದಾನಿಗಳಿಗೆ ನಾನು ಲೆಕ್ಕಪತ್ರಗಳನ್ನು ಒಪ್ಪಿಸಬೇಕೆಂದಿದ್ದೆ. ಕೆಲಸ ಕಳೆದ ವರುಷ ಮಾತ್ರ ಪ್ರಾರಂಭವಾಗಿದೆ. ಇನ್ನೂ ಹೆಚ್ಚು ಹಣಕ್ಕೆ ನಾವು ಬಹಳ ಕಾಲ ಕಾಯಬೇಕಾಯಿತು. ನನ್ನ ಪದ್ಧತಿ ಕೇಳುವುದಲ್ಲ, ಅವರಾಗಿ ಕೊಡುವುದಕ್ಕೆ ಕಾಯುವುದು.</p>
<p>ನನ್ನ ಸ್ವಭಾವ ಹಲವರಿಗೆ ಹಿಡಿಸುವುದಿಲ್ಲ ಎಂಬುದು ನನಗೆ ಚೆನ್ನಾಗಿ ಗೊತ್ತಿರುವುದರಿಂದ ನಾನು ಮೇಲಿನ ಮಾರ್ಗವನ್ನೇ ನನ್ನ ಕೆಲಸದಲ್ಲೆಲ್ಲಾ ಅನುಸರಿಸುವೆನು. ಯಾರಿಗಾದರೂ ನಾನು ಬೇಕಾಗುವವರೆಗೆ ನಾನು ಕಾಯುತ್ತೇನೆ. ಒಂದೇ ಕ್ಷಣದ ಅವಧಿ ಕೊಟ್ಟರೆ ಸಾಕು, ತಕ್ಷಣ ಜಾಗ ಖಾಲಿಮಾಡುತ್ತೇನೆ. ಹೀಗೆ ಹೋಗುವಾಗ ನಾನು ಹೆಚ್ಚು ವ್ಯಥೆಯನ್ನೂ ಪಡುವುದಿಲ್ಲ, ಇದನ್ನು ಕುರಿತು ಹೆಚ್ಚು ಚಿಂತಿಸುವುದೂ ಇಲ್ಲ. ನನ್ನ ನಿತ್ಯ ಸಂಚಾರದ ಜೀವನದಲ್ಲಿ ನಾನು ಇದನ್ನು ಯಾವಾಗಲೂ ಮಾಡುತ್ತಿರುವೆನು. ನನಗೆ ಇಚ್ಛೆ ಇಲ್ಲದೆ ಇದ್ದರೂ ನಾನು ಇತರರಿಗೆ ಕಷ್ಟ ಕೊಡುವುದಕ್ಕಾಗಿ ನನಗೆ ಬಹಳ ವ್ಯಥೆಯಾಗುವುದು. ನಿನ್ನ ವಿಳಾಸಕ್ಕೆ ನನ್ನ ಯಾವುದಾದರೂ ಕಾಗದಗಳು ಬಂದಿದ್ದರೆ ದಯವಿಟ್ಟು ಅವನ್ನು ಕಳುಹಿಸುವೆಯಾ?</p>
<p>ನಿನಗೆ ಮತ್ತು ನಿನ್ನ ಮನೆಯವರನ್ನು ಎಂದೆಂದಿಗೂ ದೇವರು ಆಶೀರ್ವದಿಸಲಿ ಎಂದು ಸದಾ ಪ್ರಾರ್ಥಿಸುವ.</p>
<p>ವಿವೇಕಾನಂದ</p>

<!-- 349-5/0157-->
<p>೪೩೪, ನಿವೇದಿತಳಿಗೆ ೪೩೪, ನಿವೇದಿತಳಿಗೆ*</p>
<p>ರಿಡ್ಜ್ಜೆ</p>
<p>೧ನೇ ನವೆಂಬರ್, ೧೮೯೯ ಪ್ರಿಯ ಮಾರ್ಗಾಟ್</p>
<p>ನಿನ್ನ ಮನಸ್ಸಿನಲ್ಲಿ ಏನೋ ಅಂಧಕಾರ ಕವಿದಂತಿದೆ. ಅದಕ್ಕಾಗಿ ಚಿಂತಿಸಬೇಡ. ಯಾವುದೂ ಶಾಶ್ವತವಾಗಿ ನಿಲ್ಲುವುದಿಲ್ಲ. ಹೇಗಿದ್ದರೂ ಜೀವನ ಅಶಾಶ್ವತ. ನಾನು ಹೀಗಿರುವೆ, ಅದಕ್ಕಾಗಿ ಕೃತಜ್ಞನಾಗಿರುವೆ. ದುಃಖವೇ ಜಗತ್ತಿನ ಅತ್ಯಂತ ಶ್ರೇಷ್ಠರಾದವರ ಮತ್ತು ವೀರರಾದವರ ಹಣೆಬರಹ. ಆದರೂ ಅನಾದಿ ಕಾಲದಿಂದಲೂ - ಸಾಧ್ಯವಾದಲ್ಲಿ ಇಲ್ಲಿ ಎಲ್ಲವೂ ಸರಿಯಾಗುವವರೆಗೂ – ಕಡೆಯ ಪಕ್ಷ ಕನಸನ್ನು ಒಡೆಯುವ ಒಂದು ನಿಯಮ ಇದು. ನಾನು ಸಮಾಧಾನದಿಂದಿರುವಾಗ ನನ್ನ ದುಃಖಕ್ಕಾಗಿ ನಾನೇ ಸಂತೋಷಿಸುತ್ತೇನೆ. ಯಾರಾದರೂ ಇಲ್ಲಿ ವ್ಯಥೆಪಡಲೇಬೇಕು - ಪ್ರಕೃತಿಗೆ ಆಹುತಿಯಾದವರಲ್ಲಿ ನಾನೂ ಒಬ್ಬನೆಂದು ನನಗೆ ಆನಂದವಾಗುತ್ತದೆ.</p>
<p>ನಿನ್ನ</p>
<p>ವಿವೇಕಾನಂದ ೪೩೫. ಶ್ರೀಮತಿ ಬುಲ್ ಅವರಿಗೆ * *</p>
<p>C/o. ಗರುನ್‌ಸೆ, ಎಂ.ಡಿ. ದಿ ಮಾಡ್ರಿಡ್ ೧೮೦</p>
<p>W ೫೯, ೧೫ನೇ ನವೆಂಬರ್, ೧೮೯೯ ಪ್ರಿಯ ಶ್ರೀಮತಿ ಬುಲ್,</p>
<p>ಅಂತೂ ಕೊನೆಗೆ ನಾನು ಈಗಲೇ ಕೇಂಬ್ರಿಡ್ಜ್ಗೆ ಬರಲು ನಿಶ್ಚಯಿಸಿರುವೆನು. ನಾನು ಪ್ರಾರಂಭಿಸಿದ ಕಥೆಗಳನ್ನು ಪೂರೈಸಬೇಕಾಗಿದೆ. ಮಾರ್ಗೊ ನನಗೆ ಮೊದಲನೆಯದನ್ನು ವಾಪಸ್ ಕೊಡಲಿಲ್ಲ ಎಂದು ಕಾಣುವುದು.</p>
<p>ನಾಡಿದ್ದರ ಹೊತ್ತಿಗೆ ನನ್ನ ಬಟ್ಟೆಗಳು ಸಿದ್ಧವಾಗುತ್ತವೆ. ಅನಂತರ ನಾನು ಹೊರಡಲು ಅಣಿಯಾಗುವೆ. ನನ್ನ ಅಂಜಿಕೆ ಏಕೆಂದರೆ ಚಳಿಗಾಲವೆಲ್ಲ ಯಾವಾಗಲೂ ಪಾರ್ಟಿಗಳು, ಉಪನ್ಯಾಸಗಳು ಇವುಗಳಿಂದ ನನ್ನ ನರಗಳ ಉದ್ವಿಗ್ನತೆ ಜಾಸ್ತಿಯಾಗುವುದೇ ಹೊರತು ಎಂದಿಗೂ ಕಡಿಮೆಯಾಗಲಾರದೆಂದು ಭಾವಿಸುತ್ತೇನೆ. ಬಹುಶಃ ಎಲ್ಲಿಗೂ ಹೋಗದೆ ಅವಿತುಕೊಳ್ಳುವುದಕ್ಕೆ ನೀವು ನನಗೆ ಎಲ್ಲಿಯಾದರೂ ಒಂದು ಕೋಣೆಯನ್ನು ಕೊಡುವಿರಿ ಎಂದು ಯೋಚಿಸುತ್ತೇನೆ. ಪರೋಕ್ಷವಾಗಿ ಒಂದು ಇಂಡಿಯಾ ಮಠ ಇರುವ ಸ್ಥಳಕ್ಕೆ ಹೋಗಲು ನನಗೆ ತುಂಬಾ ಭಯವಾಗುವುದು. ಈ ಮಠದ ಜನರ ಹೆಸರೇ ಸಾಕು ನನ್ನನ್ನು ಭಯಪಡಿಸುವುದಕ್ಕೆ. ಅವರು ತಮ್ಮ ಪತ್ರಗಳು ಮುಂತಾದುವುಗಳಿಂದ ನನ್ನನ್ನು ಕೊಲ್ಲಲು ಸಂಕಲ್ಪ ತೊಟ್ಟಿರುವರು.</p>
<p>*<span class="en"> C.W, Vol. VI, P. 419</span></p>
<p>**<span class="en"> C.W, Vol. VIII, P. 479</span></p>

<!-- 349-5/0158-->
<p>ಹೇಗಾದರೂ ಆಗಲಿ, ನನ್ನ ಬಟ್ಟೆ ಅಣಿಯಾದೊಡನೆಯೇ ಈ ವಾರ ಬರುತ್ತೇನೆ. ನೀವು ನನಗಾಗಿ ನ್ಯೂಯಾರ್ಕಿಗೆ ಬರಬೇಕಾಗಿಲ್ಲ. ನಿಮಗೆ ಏನಾದರೂ ಕೆಲಸವಿದ್ದರೆ ಅದು ಬೇರೆ ವಿಷಯ. ಮಾಂಟ್ಕೇರಿನಿಂದ ಶ್ರೀಮತಿ ವೀಲರ್‌ ವಿಶ್ವಾಸಪೂರಿತ ಆಮಂತ್ರಣವನ್ನು ಕಳುಹಿಸಿದ್ದಳು. ನಾನು ಬಾಸ್ಟನ್‌ಗೆ ಹೋಗುವುದಕ್ಕೆ ಮುಂಚೆ ಕೆಲವು ಗಂಟೆಗಳಾದರೂ ಮಾಂಟ್ ಕೇರಿಗೆ ಹೋಗಿ ನೋಡಿಕೊಂಡು ಬರುತ್ತೇನೆ.</p>
<p>ನನ್ನ ಆರೋಗ್ಯ ಎಷ್ಟೋ ಮೇಲು, ಆರೋಗ್ಯವಾಗಿಯೇ ಇರುವೆನು. ನನ್ನ ಮನಃಕ್ಷೇಶವಲ್ಲದೆ ಮತ್ತೇನೂ ನನಗಿಲ್ಲ. ನಾನೀಗ ಅದನ್ನು ಆಚೆಗೆ ಎಸೆಯುವುದರಲ್ಲಿ ಸಂದೇಹವಿಲ್ಲ.</p>
<p>ನನಗೆ ನಿಮ್ಮಿಂದ ಒಂದು ಸಹಾಯ ಆಗಬೇಕಾಗಿದೆ. ಆದರೆ ನೀವು ಅದನ್ನು ಕೊಡಲಾರಿರಿ ಎಂದು ಭಾವಿಸುತ್ತೇನೆ. ನೀವು ಇಂಡಿಯಾ ದೇಶಕ್ಕೆ ಬರೆಯುವ ಪತ್ರಗಳಲ್ಲಿ ನನ್ನ ವಿಷಯವಾಗಿ ಪರೋಕ್ಷವಾಗಿಯೂ ಯಾವ ಸುದ್ದಿಯನ್ನೂ ತಿಳಿಸಕೂಡದು. ನಾನು ಕೆಲವು ಕಾಲವಾದರೂ ಸಾಧ್ಯವಾದರೆ ಎಂದೆಂದಿಗೂ ಅಡಗಿಕೊಳ್ಳಬೇಕೆಂದಿರುವೆನು. ನನ್ನನ್ನು ಪ್ರಖ್ಯಾತನನ್ನಾಗಿ ಮಾಡಿದ ದಿನವನ್ನು ನಾನು ಎಷ್ಟು ದ್ವೇಷಿಸುತ್ತಿದ್ದೇನೆ !</p>
<p>ಸರ್ವ ಪ್ರೇಮಗಳು</p>
<p>ವಿವೇಕಾನಂದ</p>
<p>೪೩೬. ಮಿಸ್ ಮೇರಿ ಫೇಲ್ ಅವರಿಗೆ *</p>
<p>೧ ಈಸ್ಟ್, ೩೯ನೇ ಬೀದಿ, ನ್ಯೂಯಾರ್ಕ್</p>
<p>೨೦ನೇ ನವೆಂಬರ್, ೧೮೯೯ ಪ್ರಿಯ ಮೇರಿ,</p>
<p>ಬಹುಶಃ ನಾನು ನಾಳೆ ಕ್ಯಾಲಿಫೋರಿಯಾಕ್ಕೆ ಹೊರಡುವೆನು. ದಾರಿಯಲ್ಲಿ ಒಂದೋ ಎರಡೋ ದಿನಗಳು ನಾನು ಚಿಕಾಗೊ ನಗರದಲ್ಲಿ ತಂಗಬಹುದು. ನಾನು ಹೊರಡುವುದಕ್ಕೆ ಮುಂಚೆ ಒಂದು ತಂತಿಯನ್ನು ಕಳುಹಿಸುತ್ತೇನೆ. ನನಗೆ ಸರಿಯಾಗಿ ದಾರಿ ತಿಳಿಯಲು ಕಷ್ಟವಾಗಿರುವುದರಿಂದ ಯಾರನ್ನಾದರೂ ರೈಲ್ವೆ ಸ್ಟೇಷನ್ನಿಗೆ ಕಳುಹಿಸು.</p>
<p>ಎಂದಿಗೂ ನಿನ್ನ ಸಹೋದರ</p>
<p>ವಿವೇಕಾನಂದ</p>
<p>*<span class="en"> C.W, Vol. VIII, P. 482</span></p>

<!-- 349-5/0159-->
<p>೪೩೭. ನಿವೇದಿತಳಿಗೆ *</p>
<p>ನ್ಯೂಯಾರ್ಕ್</p>
<p>೧೫ನೇ ನವೆಂಬರ್, ೧೮೯೯ ಪ್ರಿಯ ಮಾರ್ಗರೆಟ್,</p>
<p>ಒಟ್ಟಿನಲ್ಲಿ ನನ್ನ ಶರೀರದ ವಿಷಯವಾಗಿ ಹೆಚ್ಚು ಕಳವಳಕ್ಕೆ ಕಾರಣವಿಲ್ಲ ಎಂದು ನನ್ನ ಎಣಿಕೆ. ಎಂದಾದರೂ ಮಹತ್ಕಾರಗಳನ್ನು ಮಾಡುವುದಕ್ಕೆ ಮತ್ತು ಪದೇ ಪದೇ ಅಂಧಕಾರದಲ್ಲಿ ತೊಳಲುವುದಕ್ಕೆ ಈ ಬಗೆಯ ದುರ್ಬಲ ಶರೀರವೇ ಯೋಗ್ಯವಾದ ಉಪಕರಣ.</p>
<p>- ನಿನ್ನ</p>
<p>ವಿವೇಕಾನಂದ ೪೩೮. ಸ್ವಾಮಿ ಬ್ರಹ್ಮಾನಂದರಿಗೆ * *</p>
<p>ಯು.ಎಸ್.ಎ.</p>
<p>೨೦ನೇ ನವೆಂಬರ್, ೧೮೯೯ ನನ್ನ ಪ್ರಿಯ ರಾಖಾಲ್, - ಶರತ್ ಬರೆದ ಕಾಗದದಿಂದ ವಿಷಯಗಳೆಲ್ಲವೂ ತಿಳಿದುವು... ಅವಕಾಶವಿರುವಾಗಲೇ ಅನುಭವ ಪಡೆದುಕೊ; ನೀನು ಗೆಲ್ಲುವೆಯೋ ಸೋಲುವೆಯೋ ಅದನ್ನು ನಾನು ಲಕ್ಷಿಸುವುದಿಲ್ಲ... ಈಗ ನಾನು ಆರೋಗ್ಯವಾಗಿದ್ದೇನೆ. ಮತ್ತೆ... ನಾನು ಊರಿಂದೂರಿಗೆ ಪ್ರವಾಸ ಹೊರಡುವೆ. ಕಳವಳಕ್ಕೆ ಕಾರಣವೇನಿಲ್ಲ; ನಿರ್ಭಿತನಾಗು; ಎಲ್ಲವೂ ನಿನ್ನ ಮುಂದೆ ಹಾರಿಹೋಗುತ್ತವೆ; ಆದರೆ ಮಾತ್ರ ಅವಿಧೇಯನಾಗಿರಬೇಡ. ಎಲ್ಲಾ ವಿಜಯವೂ ನಿನ್ನದೇ ಆಗುವುದು... ಜೈ ಕಾಳಿ ! ಜೈ ಜಗನ್ಮಾತೆ ! ಜೈ ಗುರುದೇವ !</p>
<p>... ನಿಜವಾಗಿಯೂ ಹೇಡಿತನಕ್ಕೆ ಮಿಗಿಲಾದ ಪಾಪವಿಲ್ಲ; ನಿಜವಾಗಿಯೂ ಹೇಡಿಗಳಿಗೆ ಎಂದೂ ರಕ್ಷಣೆಯಿಲ್ಲ - ಅದು ಖಂಡಿತ. ಇದೊಂದನ್ನುಳಿದು ನಾನು ಏನನ್ನು ಬೇಕಾದರೂ ಸಹಿಸಬಲ್ಲೆ. ಯಾರು ಇದೊಂದನ್ನು ತ್ಯಜಿಸಲಾರರೋ ಅವರೊಡನೆ ನಾನು ಯಾವ ವ್ಯವಹಾರವನ್ನೂ ತಾನೆ ಇಟ್ಟುಕೊಳ್ಳಬಲ್ಲೆ? ಯಾರಿಗಾದರೂ ಒಂದು ಪೆಟ್ಟು ಬಿದ್ದರೆ ಅದಕ್ಕೆ ಬದಲಾಗಿ ಅದಕ್ಕೆರಡರಷ್ಟು ರೋಷದಿಂದ ಹತ್ತು ಪಟ್ಟುಗಳನ್ನು ಹಿಂತಿರುಗಿಸಬೇಕು... ಆಗಲೇ ಅವನು ಒಬ್ಬ ಮನುಷ್ಯ... ಹೇಡಿತನವು ಕನಿಕರಕ್ಕೆ ಯೋಗ್ಯವಾದ ವಸ್ತು.</p>
<p>ನಾನು ನಿಮ್ಮೆಲ್ಲರನ್ನೂ ಆಶೀರ್ವದಿಸುತ್ತೇನೆ. ಇಂದು, ಜಗನ್ಮಾತೆಯ ಪೂಜೆಗೆ ಮಂಗಳಕರವಾದ ದಿನದಂದು, ಈ ರಾತ್ರಿ, ಜಗನ್ಮಾತೆ ನಿಮ್ಮೆಲ್ಲರ ಹೃದಯದಲ್ಲೂ</p>
<p>*<span class="en"> C.W, Vol. VI, P419</span></p>
<p>* *<span class="en"> C.W, Vol. VIII, P. 480</span></p>

<!-- 349-5/0160-->
<p>ನಾಟ್ಯವಾಡಲಿ, ನಿಮ್ಮ ಬಾಹುಗಳಿಗೆ ಅನಂತಶಕ್ತಿಯನ್ನು ನೀಡಲಿ ಎಂದು ಹರಸುತ್ತೇನೆ. ಜೈ ಕಾಳಿ ! ಜೈ ಕಾಳಿ ! ಜಗನ್ಮಾತೆ ಖಂಡಿತ ಇಳಿದು ಬರುವಳು ಮತ್ತು ಮಹತ್ತಾದ ಶಕ್ತಿಯಿಂದ ವಿಜಯವನ್ನು, ವಿಶ್ವವಿಜಯವನ್ನು ತರುವಳು. ತಾಯಿ ಬರುತ್ತಿದ್ದಾಳೆ, ಏನು ಭಯ? ಯಾರನ್ನು ಕಂಡು ಭಯ? ಜೈ ಕಾಳಿ ! ನಿಮ್ಮಲ್ಲಿ ಪ್ರತಿಯೊಬ್ಬನ ಪದಾಘಾತಕ್ಕೂ ಭೂಮಿ ನಡುಗುವುದು. ಜೈ ಕಾಳಿ ! ಮತ್ತೊಮ್ಮೆ ಮುಂದೆ ! ಇನ್ನೂ ಮುಂದೆ, ಜೈ ಗುರು ! ಜೈ ಮಹಾಮಾತೆ ! ಕಾಳಿ ! ಕಾಳಿ ! ಕಾಳಿ ! ರೋಗ, ದುಃಖ, ಅಪಾಯ, ದೌರ್ಬಲ್ಯ - ಇವೆಲ್ಲವೂ ನಿಮ್ಮೆಲ್ಲರನ್ನೂ ಬಿಟ್ಟು ಹೊರಟುಹೋಗಿವೆ. ನಿಮಗೆ ಸಮಸ್ತ ವಿಜಯಗಳು, ಅದೃಷ್ಟಗಳು, ಅಭಿವೃದ್ದಿಯೂ ಉಂಟಾಗುವುವು. ಹೆದರಬೇಡ ! ಹೆದರಬೇಡ ! ಹೆದರಬೇಡ ! ವಿಪತ್ತಿನ ಭೀತಿಯೆಲ್ಲಾ ಮಾಯವಾಗುತ್ತಿವೆ, ಅಂಜಬೇಡ ! ಜೈ ಕಾಳಿ ! ಜೈ ಕಾಳಿ !</p>
<p>ವಿವೇಕಾನಂದ ವಿ.ಸೂ. - ನಾನು ಜಗನ್ಮಾತೆಯ ಸೇವಕ. ನೀವೆಲ್ಲರೂ ಜಗನ್ಮಾತೆಯ ಸೇವಕರು - ನಮಗಾವ ವಿನಾಶ ಅಥವಾ ಭಯವಿದೆ ? ನಿಮ್ಮ ಮನಸ್ಸಿನಲ್ಲಿ ಅಹಂಕಾರಕ್ಕೆ ಎಡೆಗೊಡಬೇಡಿ. ನಿಮ್ಮ ಹೃದಯದಿಂದ ಪ್ರೇಮವು ಎಂದಿಗೂ ಬಿಟ್ಟು ಹೋಗದಿರಲಿ ! ಯಾವ ಹಾನಿಯು ತಾನೆ ನಿಮ್ಮನ್ನು ಸ್ಪರ್ಶಿಸುವುದು? ಹೆದರಬೇಡಿ, ಜೈ ಕಾಳಿ ! ಜೈ ಕಾಳಿ! |</p>
<p>ನಿನ್ನ</p>
<p>ವಿವೇಕಾನಂದ - ೪೩೯. ಸ್ವಾಮಿ ಬ್ರಹ್ಮಾನಂದರಿಗೆ *</p>
<p>ನ್ಯೂಯಾರ್ಕ್</p>
<p>೨೧ನೇ ನವೆಂಬರ್, ೧೮೯೯ ನನ್ನ ಪ್ರಿಯ ಬ್ರಹ್ಮಾನಂದ,</p>
<p>ಲೆಕ್ಕಗಳು ಸಮರ್ಪಕವಾಗಿವೆ. ನಾನು ಅವುಗಳನ್ನು ಶ್ರೀಮತಿ ಬುಲ್‌ರವರ ಅಧೀನಕ್ಕೆ ವಹಿಸಿಕೊಟ್ಟೆ, ಈಕೆ ಆ ಲೆಕ್ಕಾಚಾರಗಳ ವಿವಿಧ ಭಾಗಗಳ ವರದಿಯನ್ನು ದಾನಿಗಳಿಗೆ ಒಪ್ಪಿಸುವ ಜವಾಬ್ದಾರಿಯನ್ನು ಹೊತ್ತಿದ್ದಾರೆ. ನಾನು ನನ್ನ ಹಿಂದಿನ ಪತ್ರಗಳಲ್ಲಿ ನಿನ್ನನ್ನು ಬಹಳ ಕಟುವಾಗಿ ಟೀಕಿಸಿದ್ದುದನ್ನು ಮನಸ್ಸಿಗೆ ಹಚ್ಚಿಕೊಳ್ಳಬೇಡ. ಅವು ನಿನಗೆ ಕಲ್ಯಾಣವನ್ನು ಉಂಟುಮಾಡುವುವು. ಮೊದಲನೆಯದಾಗಿ ಇದು ಇನ್ನು ಮುಂದೆ ಭವಿಷ್ಯದಲ್ಲಿ ನೀನು ಕಾರ್ಯಸಾಧಕ ಪ್ರವೃತ್ತಿಯುಳ್ಳವನಾಗಿ ಲೆಕ್ಕಗಳನ್ನು ಸ್ಪಷ್ಟವಾಗಿ ಮತ್ತು ಕ್ರಮಬದ್ದವಾಗಿ ಇಡುವಂತೆ ಮಾಡುವುದು ಮತ್ತು ನಿನ್ನ ಗುರುಭಾಯಿಗಳನ್ನು ನಿನ್ನ ಕಾರ್ಯಸಾಧನೆಗೆ ಸೇರಿಸಿಕೊಳ್ಳುವಂತೆ ಮಾಡುವುದು. ಎರಡನೆಯದಾಗಿ, ಈ ಬೈಗಳೂ ಕೂಡ ನಿನ್ನನ್ನು ಧೀರನನ್ನಾಗಿ ಮಾಡದೇ ಹೋದರೆ ನನಗೆ ನಿನ್ನ ಮೇಲೆ ಯಾವ *<span class="en"> C.W, Vol. VIII, P. 482</span></p>

<!-- 349-5/0161-->
<p>ಭರವಸೆಯೂ ಇರುವುದಿಲ್ಲ. ನೀನು ಅದಕ್ಕಾಗಿ ಸಾಯುವುದನ್ನು ಕೂಡ ನಾನು ನೋಡಲಿಚ್ಛಿಸುವೆ, ಆದರೆ ನೀನು ಹೋರಾಡಲೇಬೇಕು. ಯೋಧನಂತೆ ಆಜ್ಞೆಯನ್ನು ಪಾಲಿಸುತ್ತಾ ಮರಣವನ್ನು ಹೊಂದು. ನಿರ್ವಾಣವನ್ನು ಪಡೆ. ಆದರೆ ಹೇಡಿತನ ಮಾತ್ರ ಬೇಡ.</p>
<p>ನಾನು ಕೊಂಚಕಾಲ ಮರೆಯಾಗಲೇಬೇಕು. ಇದು ಆವಶ್ಯಕ. ಆ ಕಾಲದಲ್ಲಿ ಯಾರೊಬ್ಬರೂ ನನಗೆ ಬರೆಯದಿರಲಿ, ನನ್ನನ್ನು ಹುಡುಕದಿರಲಿ. ಇದು ನನ್ನ ಆರೋಗ್ಯಕ್ಕೆ ಖಂಡಿತವಾಗಿಯೂ ಅತ್ಯಗತ್ಯ. ನಾನು ಕೊಂಚ ದುರ್ಬಲನಾಗಿದ್ದೇನೆ ಅಷ್ಟೆ.</p>
<p>ನನ್ನೆಲ್ಲಾ ಆಶೀರ್ವಾದಗಳೂ ನಿನ್ನ ಮೇಲಿರುತ್ತವೆ. ನನ್ನ ನಿಷ್ಟುರತೆಗೆ ಗಮನ ಕೊಡಬೇಡ, ನಾಲಗೆ ಏನನ್ನು ಬೇಕಾದರೂ ಹೇಳಲಿ, ನೀನು ನನ್ನ ಹೃದಯವನ್ನು ಚೆನ್ನಾಗಿ ಅರಿತಿರುವೆ. ನಿನಗೆ ನನ್ನ ಸಮಸ್ತ ಆಶೀರ್ವಾದಗಳು. ಸುಮಾರು ಕಳೆದ ಒಂದು ವರುಷದಿಂದಲೂ ನಾನು ವಿವೇಕವಾಗಿ ವರ್ತಿಸುತ್ತಲೇ ಇಲ್ಲ. ಅದಕ್ಕೆ ಕಾರಣ ನಾನರಿಯೆ. ನಾನು ಈ ನರಕವನ್ನು ಅನುಭವಿಸಿಯೇ ತೀರಬೇಕಾಗಿತ್ತು - ಹಾಗೆಯೇ ಅನುಭವಿಸಿದೆ. ನಾನೀಗ ನಿಜವಾಗಿಯೂ ಎಷ್ಟೋ ಗುಣ ಹೊಂದಿದ್ದೇನೆ. ಭಗವಂತ ನಿಮ್ಮೆಲ್ಲರಿಗೂ ಸಹಾಯ ನೀಡಲಿ. ನಾನು ಶೀಘ್ರದಲ್ಲಿಯೇ ಹಿಮಾಲಯಕ್ಕೆ ಚಿರವಿಶ್ರಾಂತಿ ಪಡೆಯಲು ಹೋಗುತ್ತಿದ್ದೇನೆ. ನಾನು ಮಾಡಬೇಕಾಗಿದ್ದ ಕೆಲಸ ಮುಗಿಯಿತು.</p>
<p>ಅನವರತವೂ ಜಗದೀಶ್ವರನಲ್ಲಿ ನಿನ್ನ</p>
<p>ವಿವೇಕಾನಂದ ವಿ.ಸೂ. - ಶ್ರೀಮತಿ ಬುಲ್ ತಮ್ಮ ವಿಶ್ವಾಸವನ್ನು ನಿನಗೆ ಕಳುಹಿಸುತ್ತಿದ್ದಾರೆ.</p>
<p>೪೪೦. ಶ್ರೀಮತಿ ಲೆಗೆಟ್ ಅವರಿಗೆ *</p>
<p>ಚಿಕಾಗೊ</p>
<p>೨೬ನೇ ನವೆಂಬರ್, ೧೮೯೯ ಪ್ರಿಯ ಶ್ರೀಮತಿ ಲೆಗೆಟ್,</p>
<p>- ನಿಮ್ಮ ದಯೆಗೆಲ್ಲ ಬಹಳ ವಂದನೆಗಳು, ಅದರಲ್ಲಿಯೂ ನೀವು ಪ್ರೀತಿಯಿಂದ ಬರೆದ ಕಾಗದಕ್ಕೆ. ನಾನು ಬರುವ ಗುರುವಾರ ಚಿಕಾಗೋವಿನಿಂದ ಹೊರಡುತ್ತೇನೆ. ನಾನು ಅಂದು ಹೋಗುವುದಕ್ಕೆ ಟಿಕೆಟ್ ಮತ್ತು ಮಲಗಲು ಸ್ಥಳ ಎರಡೂ ಸಿಕ್ಕಿವೆ.</p>
<p>ಮಿಸ್ ನೋಬಲ್ ಇಲ್ಲಿ ಆರೋಗ್ಯದಿಂದ ಇರುವಳು. ಕೆಲಸ ಮಾಡಿಕೊಂಡು ಮುಂದೆ ಬರುತ್ತಿರುವಳು. ನಾನು ಹಿಂದಿನ ದಿನ ಆಲ್ಬಾಳನ್ನು ನೋಡಿದೆ. ಅವಳು ಇಲ್ಲಿ ಪ್ರತಿಯೊಂದು ನಿಮಿಷವನ್ನೂ ಆನಂದದಿಂದ ಕಳೆಯುತ್ತಿರುವಳು. ಮಿಸ್ ಆಡಮ್ ಎಂದಿನಂತೆ ಒಬ್ಬ ದೇವತೆಯಂತೆಯೇ ಇರುವಳು.</p>
<p>*<span class="en"> C.W, Vol. VII, P. 519</span></p>

<!-- 349-5/0162-->
<p>ನಾನು ಹೋಗುವುದಕ್ಕೆ ಮುಂಚೆ ಜೋಗೆ ತಂತಿ ಕಳಿಸುವ ಮತ್ತು ರಾತ್ರಿಯೆಲ್ಲಾ ಓದುತ್ತೇನೆ. - ಶ್ರೀ ಲೆಗೆಟ್ ಮತ್ತು ನಿಮಗೆ ಎಲ್ಲಾ ಪ್ರೀತಿಗಳು.</p>
<p>ಎಂದೆಂದಿಗೂ ವಿಶ್ವಾಸಪೂರ್ವಕ</p>
<p>ವಿವೇಕಾನಂದ ೪೪೧. ಶ್ರೀಮತಿ ಲೆಗೆಟ್ ಅವರಿಗೆ *</p>
<p>ಚಿಕಾಗೊ</p>
<p>೩೦ನೇ ನವೆಂಬರ್, ೧೮೯೯ ಪ್ರಿಯ ತಾಯೆ,</p>
<p>ಹೊಸದೇನೂ ಇಲ್ಲ, ಮೇಡಂ ಕಾಲ್ಕಿ ಬರುವುದನ್ನು ಬಿಟ್ಟು, ಅವಳು - ಒಬ್ಬ ದೊಡ್ಡ ಹೆಂಗಸು. ನನಗೆ ಆಕೆಯ ವಿಷಯ ಹೆಚ್ಚು ತಿಳಿದಿದ್ದರೆ ಚೆನಾಗಿತೆಂದು ಭಾವಿಸುವೆ. ಒಂದು ಭೀಮಾಕಾರದ ಪೆನ್ ಮರ ಬಿರುಗಾಳಿ ಯೊಂದಿಗೆ ಹೋರಾಡುತ್ತಿರುವುದನ್ನು ನೋಡುವುದು ಒಂದು ಸುಂದರ ದೃಶ್ಯ ಅಲ್ಲವೆ?</p>
<p>ನಾನು ಇಂದು ರಾತ್ರಿ ಈ ಸ್ಥಳವನ್ನು ಬಿಡುತ್ತೇನೆ. ಆ - ಕಾಯುತ್ತಿರುವುದರಿಂದ ಈ ಪಂಕ್ತಿಗಳನ್ನು ಅವಸರದಲ್ಲಿ ಬರೆಯುತ್ತಿರುವೆನು. ಶ್ರೀಮತಿ ಆಡಮ್ ಎಂದಿನಂತೆ ದಯಾರ್ದ ಹೃದಯಳು. ಮಾರಾಟ್ ಚೆನ್ನಾಗಿರುವಳು. ಕ್ಯಾಲಿಫೋರಿಯಾದಿಂದ ನಾನು ಹೆಚ್ಚಿಗೆ ಬರೆಯುತ್ತೇನೆ. ಫ್ರಾನ್‌ಕಿನ್‌ಸೆನ್ಸ್‌ಗೆ ಎಲ್ಲಾ ಪ್ರೀತಿಗಳು.</p>
<p>ಎಂದೆಂದಿಗೂ ನಿಮ್ಮ ಮಗ</p>
<p>ವಿವೇಕಾನಂದ</p>
<p>೪೪೨. ಸೋದರಿ ನಿವೇದಿತೆಗೆ * *</p>
<p>ಲಾಸಾಂಜಲೀಸ್</p>
<p>೬ನೇ ಡಿಸೆಂಬರ್, ೧೮೯೯ ಪ್ರಿಯ ಮಾರ್ಗರೆಟ್,</p>
<p>ನಿನ್ನ ಆರನೇ ತಾರೀಖಿನ ಪತ್ರ ತಲುಪಿತು. ಆದರೆ ನನ್ನ ಅದೃಷ್ಟದಲ್ಲಿ ಬದಲಾವಣೆ ಆಗಿಲ್ಲ, ಬದಲಾವಣೆಯಿಂದ ಏನಾದರೂ ಉತ್ತಮವಾಗುವುದೆಂದು ನೀನು</p>
<p>*<span class="en"> C.W, Vol. VII, P. 520</span></p>
<p>**<span class="en"> C.W. Vol. VII, P. 520</span></p>

<!-- 349-5/0163-->
<p>00</p>
<p>ಭಾವಿಸುವಿಯೇನು? ಕೆಲವರ ಸ್ವಭಾವವೇ ಹಾಗೆ, ದುಃಖವೇ ಅವರಿಗೆ ಪ್ರೀತಿ. ನಾನು ನನ್ನ ದೇಶದ ಜನರಿಗೆ ಕಷ್ಟಪಡದೆ ಇದರೆ ಮತೊಬ್ಬರಿಗೆ ಪಡುತಿದೆ . ಇದು ನಿಜ. ಕೆಲವರ ಸ್ವಭಾವವೇ ಹೀಗೆ. ನನಗೆ ಈಗ ಗೊತ್ತಾಗುತ್ತಿದೆ. ನಾವೆಲ್ಲ ಸುಖವನ್ನು ಅರಸುತ್ತಿರುವುದೇನೋ ನಿಜ. ಆದರೆ ಕೆಲವರು ದುಃಖದಲ್ಲೇ ಸುಖವಾಗಿರುವರು. ಇದು ವಿಚಿತ್ರವಲ್ಲವೆ? ಇದರಲ್ಲಿ ಅಪಾಯವೇನೂ ಇಲ್ಲ. ಆದರೆ ಸುಖ ದುಃಖ ಎರಡೂ ಸಾಂಕ್ರಾಮಿಕ, ಇಂಗರ್‌ಸಾಲನು ಒಮ್ಮೆ, ತಾನು ದೇವರಾಗಿದ್ದರೆ ರೋಗ ಹರಡುವುದಕ್ಕೆ ಬದಲು ಆರೋಗ್ಯ ಹರಡುವಂತೆ ಮಾಡುತ್ತಿದ್ದೆ ಎಂದು ಹೇಳಿದನು. ಆರೋಗವು ರೋಗದಷ್ಟೇ, ಅದಕ್ಕಿಂತ ಹೆಚ್ಚಲ ದಿದ ರೂ, ಸಾಂಕ್ರಾಮಿಕ ಎಂಬುದನ್ನು ಅವನು ಅರಿಯ ಇದೇ ಅಪಾಯ. ನಾನು ಸುಖಿಯಾಗಿದ್ದರೆ, ದುಃಖಿಯಾಗಿದ್ದರೆ ಪ್ರಪಂಚಕ್ಕೆ ಏನೂ ನಷ್ಟವಿಲ್ಲ. ಆದರೆ ಮತ್ತೊಬ್ಬರಿಗೆ ಇದು ಅಂಟಕೂಡದು. ಇದೇ ಮಹತ್ತಾದ ವಸ್ತುಸ್ಥಿತಿ, ಮನುಷ್ಯನ ದುಃಸ್ಥಿತಿಗೆ ಒಬ್ಬ ಮಹಾತ್ಮ ಮರುಗಿದೊಡನೆಯೆ ಅವನ ಮೊಗ ಬಾಡುವುದು, ಎದೆಯೊಡೆದುಕೊಳ್ಳುತ್ತಾ, ಪ್ರತಿಯೊಬ್ಬರೂ ಟಾರ್ಟರಿಕ್ ಆಸಿಡ್ ಕುಡಿದು, ಇದ್ದಲನ್ನು ಮೆದ್ದು, ಮುಖಕ್ಕೆ ಬೂದಿ ಬಳಿದುಕೊಂಡು ಕುಳಿತುಕೊಳ್ಳಿ ಎಂದು ಹೇಳಿ, ಕಣ್ಣೀರು ಕರೆಯುತ್ತಾ ಅಳುತಾ ಮಾತನಾಡಲು ಮೊದಲು ಮಾಡುವನು! ಅವರಲ್ಲಿ ಏನೋ ಒಂದು ಕೊರತೆ ಇತ್ತು ಎಂದು ನನಗೆ ತೋರುವುದು. ಹೌದು, ಅಂಥವರಲ್ಲಿ ಏನೋ ಅಭಾವವಿತ್ತು. ಪ್ರಪಂಚದ ಭಾರವನ್ನು ನೀನು ಹೊರಲು ಸಿದ್ಧನಾಗಿದ್ದರೆ ಅಗತ್ಯವಾಗಿ ಭುಜ ನೀಡು. ಆದರೆ ನಿನ್ನ ಬೈಗಳ, ನರಳಾಟ ನಮಗೆ ಕೇಳಿಸದೆ ಇರಲಿ, ನಿನ್ನ ನೋವಿನಿಂದ ನಮ್ಮನ್ನು ಅಂಜಿಸಬೇಡ. ನಮ್ಮ ಭಾರವೆ ನಮಗೆ ಮೇಲಾಗಿತ್ತು ಎನ್ನಿಸದಿರಲಿ. ಯಾರು ಭಾರವನ್ನು ಸ್ವೀಕರಿಸುವರೋ ಅವರು ಪ್ರಪಂಚವನ್ನು ಹರಸಿ ತಮ್ಮ ದಾರಿಯಲ್ಲಿ ತಾವು ಹೋಗುವರು. ಅವರು ಸ್ವಲ್ಪವೂ ನಿಂದಿಸುವುದಿಲ್ಲ, ಟೀಕಿಸುವುದಿಲ್ಲ. ಆದರೆ ಇಲ್ಲಿ ಪಾಪ ಇಲ್ಲವೆಂತಲ್ಲ. ತಾನೇ ಅದನ್ನು ಸ್ಟೇಚ್ಛೆಯಿಂದ ಮನಃಪೂರ್ತಿಯಾಗಿ ಹೊತ್ತಿರುವನು. ರಕ್ಷಕನು ಸಂತೋಷಿಸುತ್ತಾ ನಡೆಯಬೇಕು, ಯಾರು ರಕ್ಷಿತರೋ ಅವರಲ್ಲ.</p>
<p>ಈ ಪ್ರಾತಃಕಾಲ ನನಗೆ ಸಿಕ್ಕಿದ ಬೆಳಕೇ ನನ್ನ ಜೀವನದಲ್ಲಿ ಹಾಸುಹೊಕ್ಕಾದರೆ ಸಾಕು.</p>
<p>ಭಾರದಿಂದ ಕುಗ್ಗಿ ಹೋಗಿರುವವರೆಲ್ಲ ಬನ್ನಿ. ಆ ಹೊರೆಯನ್ನು ನನ್ನ ಮೇಲಿಡಿ. ಅನಂತರ ನೀವು ಏನು ಬೇಕಾದರೂ ಮಾಡಿ, ಸಂತೋಷವಾಗಿರಿ. ನನ್ನ ಇರವನ್ನೇ ಮರೆಯಿರಿ.</p>
<p>ಅನವರತವೂ.ನಿನ್ನ ಪ್ರೀತಿಯ</p>
<p>ವಿವೇಕಾನಂದ ವಿವೇಕಾನಂದ</p>

<!-- 349-5/0164-->
<p>೪೪೩. ಶ್ರೀಮತಿ ಓಲ್‌ಬುಲ್‌ ಅವರಿಗೆ*</p>
<p>೧೨ನೇ ಡಿಸೆಂಬರ್, ೧೮೯೯ ಪ್ರಿಯ ಶ್ರೀಮತಿ ಓಲ್‌ಬುಲ್,</p>
<p>ನೀವು ಹೇಳುವುದು ಸತ್ಯ. ನಾನೊಬ್ಬ ಒರಟ. ಶುದ್ಧ ಒರಟ. ಮೃದು ಹೃದಯ ಮುಂತಾದ ವಿಚಾರ... ಇದು ನನ್ನ ತಪ್ಪು, ಇದು ನನಗೆ ಕಡಮೆ ಇದ್ದರೆ, ತುಂಬಾ ಕಡಮೆ ಇದ್ದರೆ ಒಳ್ಳೆಯದು. ಇದೇ ನನ್ನ ದೌರ್ಬಲ್ಯ, ಅಯ್ಯೋ ! ನನ್ನ ದುಃಖವೆಲ್ಲ ಅದರಿಂದ ಬಂದಿದೆ. ಪುರಸಭೆ ನಮ, ಮೇಲೆ ತೆರಿಗೆ ಹೊರಿಸಲು ಯತ್ನಿಸುತಿದೆ. ಟ್ರಸ್ಟ್ ಡೀಡ್ ಮೂಲಕ ಮಠವನ್ನು ಸಾರ್ವಜನಿಕ ಸ್ವತ್ತನ್ನಾಗಿ ಮಾಡದೆ ಹೋದುದು ನನ್ನ ತಪ್ಪು, ಹುಡುಗರನ್ನು ನಾನು ಕಟುವಾಗಿ ಮಾತನಾಡಿಸುವುದಕ್ಕೆ ತುಂಬಾ ವ್ಯಥೆಯಾಗುವುದು. ಆದರೆ ನಾನು ಅವರನ್ನು ಪ್ರಪಂಚದಲ್ಲಿ ಎಲ್ಲರಿಗಿಂತ ಹೆಚ್ಚು ಪ್ರೀತಿಸುತ್ತೇನೆ ಎಂಬುದೂ ಗೊತ್ತಿದೆ. ನನಗೆ ದೇವರು ಸಹಾಯ ಮಾಡಿರಬಹುದು ನಿಜ. ಆದರೆ ದೇವರ ಸಹಾಯದ ಪ್ರತಿಯೊಂದು ಚೂರೂ ನನ್ನ ಹೃದಯದ ರಕ್ತವನ್ನು ಶೋಷಿಸಿದೆ ! ಇದು ಇಲ್ಲದೇ ಇದ್ದರೆ ಹೆಚ್ಚು ಸಂತೋಷಿಸುತ್ತಿದ್ದೆ, ಸುಖಿಯಾಗಿರುತ್ತಿದ್ದೆ, ನಿಜವಾಗಿಯೂ ಈಗಿನ ಸ್ಥಿತಿ ಆಶಾದಾಯಕವಾಗಿಲ್ಲ. ಆದರೆ ನಾನು ಯೋಧ, ಹೋರಾಡುತ್ತಾ ಮಡಿಯುವೆನು, ಬಿಡುವುದಿಲ್ಲ. ನನ್ನ ಹೋರಾಟವನ್ನು ತಡೆಯಬೇಡಿ ಎನ್ನುವೆನು.</p>
<p>ನಾನು ಅದೃಷ್ಟವನ್ನು ದೂರುವುದಿಲ್ಲ. ಆದರೆ ನನಗೆ ಈಗ ಒಬ್ಬ ಮನುಷ್ಯ ಬೇಕಾಗಿದ್ದಾನೆ, ನನ್ನ ಹುಡುಗನೊಬ್ಬ, ಎಲ್ಲಾ ನ್ಯೂನತೆಗಳೊಂದಿಗೆ ನನ್ನೊಂದಿಗೆ ನಿಂತು ಹೋರಾಡುವುದಕ್ಕೆ ಬೇಕಾಗಿದೆ. ನೀವು ವ್ಯಾಕುಲರಾಗಬೇಕಾಗಿಲ್ಲ. ಭರತಖಂಡದಲ್ಲಿ ಏನನ್ನಾದರೂ ಮಾಡಬೇಕಾದರೆ ಅಲ್ಲಿ ನನ್ನ ಇರವು ಆವಶ್ಯಕ. ಈಗ ನನ್ನ ಆರೋಗ್ಯ ಉತ್ತಮವಾಗಿದೆ. ಸಮುದ್ರ ಪ್ರಯಾಣ ಮತ್ತೂ ಉತ್ತಮ ಮಾಡಬಹುದು. ನನ್ನ ಸ್ನೇಹಿತರಿಗೆ ತೊಂದರೆ ಕೊಡುವುದಲ್ಲದೆ ಅಮೆರಿಕಾದಲ್ಲಿ ನಾನು ಈ ಬಾರಿ ಮತ್ತೇನನ್ನೂ ಮಾಡಲಿಲ್ಲ. ಬಹುಶಃ ಮಿಸ್ ಜೊ ನನ್ನ ಪ್ರಯಾಣದ ಖರ್ಚನ್ನು ಕೊಡಬಹುದು. ಶ್ರೀಯುತ ಲೆಗೆಟ್ ಅವರ ಬಳಿ ನನ್ನ ಹಣ ಸ್ವಲ್ಪ ಇದೆ. ಭರತಖಂಡದಲ್ಲಿ ಸ್ವಲ್ಪ ಹಣವನ್ನು ಎತ್ತುವ ಭರವಸೆ ಇನ್ನೂ ಇದೆ. ಇಂಡಿಯಾ ದೇಶದಲ್ಲಿ ಹಲವು ಕಡೆ ಇರುವ ನನ್ನ ಸ್ನೇಹಿತರನ್ನು ನೋಡಿಲ್ಲ. ಹದಿನೈದು ಸಾವಿರ ರೂಪಾಯಿ ವಸೂಲಿ ಮಾಡುವ ಭರವಸೆ ಇದೆ. ಆಗ ಐವತ್ತು ಸಾವಿರವಾಗುವುದು. ಟ್ರಸ್ಟ್ ಡೀಡ್ ಆದರೆ ಪುರಸಭೆಯ ತೆರಿಗೆಯಿಂದ ಪಾರಾಗಬಹುದು. ಅದನ್ನು ನಾನು ಶೇಖರಿಸಲು ಸಾಧ್ಯವಿಲ್ಲದೆ ಇದ್ದರೆ ಸುಮ್ಮನೆ ಅಮೆರಿಕಾದಲ್ಲಿ ಕುಳಿತು ಕಾಲಹರಣ ಮಾಡುವುದಕ್ಕಿಂತ ಹೋರಾಡಿ ದುಡಿಯುವುದು ಮೇಲು. ನನ್ನ ಅಪರಾಧಗಳು ಹೇರಳವಾಗಿವೆ. ಇವೆಲ್ಲಾ ಪ್ರೇಮಾಧಿಕ್ಯದಿಂದ ಆದುವು. ನಾನು ಪ್ರೀತಿಯನ್ನು ಎಷ್ಟು ದ್ವೇಷಿಸುತ್ತೇನೆ ! ಲವಲೇಶವೂ ಪ್ರೀತಿ ಇಲ್ಲದೇ ಇದ್ದರೆ ! ಶಾಂತ ಹೃದಯಶೂನ್ಯನಾದ ಅದ್ವಿತಿಯಾಗಿದ್ದರೆ ! ಸರಿ, ಈ</p>
<p>*<span class="en"> CW. Vol. VI, P. 419</span></p>

<!-- 349-5/0165-->
<p>ಜೀವನ ಮುಗಿಯಿತು. ಮುಂದಿನ ಜನ್ಮದಲ್ಲಿ ಯತ್ನಿಸುತ್ತೇನೆ. ಈಗ ನನಗೆ ಎಂದಿಗಿಂತ ಹೆಚ್ಚು ವ್ಯಥೆಯಾಗುವುದು. ನನ್ನ ಸ್ನೇಹಿತರಿಗೆ ಆಶೀರ್ವಾದ ಕೊಡುವುದಕ್ಕಿಂತ ಹೆಚ್ಚು ಅಪರಾಧ ಮಾಡಿರುವೆನು. ನಾನು ಅರಸುತ್ತಿರುವ ಶಾಂತಿ, ಮೌನ ದೊರಕಲೇ ಇಲ್ಲ.</p>
<p>ಹಲವು ವರುಷಗಳ ಹಿಂದೆ ಹಿಮಾಲಯ ಪ್ರಾಂತ್ಯಕ್ಕೆ ಪುನಃ ಹಿಂತಿರುಗಿ ಬರುವುದಿಲ್ಲವೆಂದು ಹೋದೆ. ನನ್ನ ತಂಗಿ ಆತ್ಮಹತ್ಯೆ ಮಾಡಿಕೊಂಡಳು. ಈ ಸುದ್ದಿ ನನಗೆ ತಲುಪಿತು. ದುರ್ಬಲ ಹೃದಯದಿಂದಾಗಿ ಶಾಂತಿಯ ಆಸೆಯನ್ನು ಬಿಡಬೇಕಾಯಿತು. ಈ ದುರ್ಬಲ ಹೃದಯವೇ ನಾನು ಪ್ರೀತಿಸುವ ಕೆಲವರ ಸಹಾಯಕ್ಕಾಗಿ ಹುಡುಕಿಕೊಂಡು ಹೋಗುವಂತೆ ನನ್ನನ್ನು ಭರತಖಂಡದಿಂದ ಓಡಿಸಿತು. ಈಗ ನಾನು ಇಲ್ಲಿರುವೆ. ಶಾಂತಿಯನ್ನು ಪಡೆಯಬೇಕೆಂದೆ. ಆದರೆ ಪ್ರೀತಿಯ ಪೀಠವಾದ ಹೃದಯ ಇದಕ್ಕೆ ಅವಕಾಶ ಕೊಡಲಿಲ್ಲ. ಹೋರಾಟ, ವ್ಯಥೆ; ವ್ಯಥೆ, ಹೋರಾಟ ! ಆಗಲಿ ಇನ್ನೇನು ಮಾಡುವುದು? ಇದು ನನ್ನ ದುರದೃಷ್ಟ, ಇದು ಎಷ್ಟು ಬೇಗ ಮುಗಿದರೆ ಅಷ್ಟು ಒಳ್ಳೆಯದು. ನನ್ನನ್ನು ಅತಿ ಉದ್ವೇಗಪರನೆನ್ನುವರು. ಆದರೆ ಸಂದರ್ಭವನ್ನು ನೋಡಿ ! ನಾನು ನಿಮ್ಮ ವ್ಯಥೆಗೆ ಕಾರಣನಾಗಿರುವುದಕ್ಕೆ ತುಂಬಾ ವ್ಯಾಕುಲ ಪಡುವೆನು. ಎಲ್ಲರಿಗಿಂತ ಹೆಚ್ಚಾಗಿ ನಿಮಗೆ, ಯಾರು ನನ್ನನ್ನು ಇಷ್ಟು ಪ್ರೀತಿಸುತ್ತಿದ್ದರೋ ಅಷ್ಟೊಂದು ದಯೆ ತೋರಿದ್ದರೂ ಅವರಿಗಾಗಿ ವ್ಯಥೆಪಡುವೆನು, ನಡೆದುಹೋಯಿತು – ಅದು ನಿಜ. ನಾನು ಈಗ ಗಂಟನ್ನು ಕತ್ತರಿಸಲು ಯತ್ನಿಸುತ್ತೇನೆ ಅಥವಾ ಈ ಪ್ರಯತ್ನದಲ್ಲಿ ಪ್ರಾಣಾರ್ಪಣೆ ಮಾಡುತ್ತೇನೆ.</p>
<p>ವಿ, ಸೂ. - ಮಾತೆ ಇಚ್ಛಿಸಿದಂತೆ ಆಗಲಿ. ಸ್ಯಾನ್‌ಫ್ರಾನ್ಸಿಸ್ಕೋ ಮೂಲಕ ಇಂಡಿಯಾಕ್ಕೆ ಪಯಣದ ಖರ್ಚನ್ನು ಜೋ ಹತ್ತಿರ ಬೇಡುವೆನು. ಅವಳು ಕೊಟ್ಟರೆ ತಕ್ಷಣವೆ ಜಪಾನಿನ ಮೂಲಕ ಹೊರಡುವೆನು. ಒಂದು ತಿಂಗಳಾಗುವುದು, ಸ್ಥಿತಿಯನ್ನು ಸರಿಮಾಡುವುದಕ್ಕೆ ಅಥವಾ ಅದನ್ನು ಉತ್ತಮ ಮಾಡುವುದಕ್ಕೆ, ಇಂಡಿಯಾ ದೇಶದಲ್ಲಿ ಸ್ವಲ್ಪ ಹಣವನ್ನು ವಸೂಲಿ ಮಾಡಬಹುದೆಂಬ ಭರವಸೆ ಇದೆ. ಇದಿಲ್ಲದೆ ಇದ್ದರೆ ಈಗಿರುವ ಅಸ್ತವ್ಯಸ್ತ ಸ್ಥಿತಿಯನ್ನು ಉತ್ತಮ ಪಡಿಸಲಾದರೂ ಯತ್ನಿಸುವೆನು. ಅಂತ್ಯ ಅಂಧಕಾರವಾಗುತ್ತಿದೆ; ಗೋಜಿನಿಂದ ಕೂಡಿದೆ; ನಾನು ಇದನ್ನು ನಿರೀಕ್ಷಿಸಿದ್ದೆ. ನಾನು ತಕ್ಷಣ ನಿರಾಶನಾದೆ ಎಂದು ಊಹಿಸದಿರು. ದೇವರು ನಿಮ್ಮನ್ನು ಆಶೀರ್ವದಿಸಲಿ, ದೇವರು ತನ್ನ ಕೆಲಸ ಮಾಡುವುದಕ್ಕೆ ನನ್ನನ್ನು ಯಂತ್ರವಾಗಿ ಮಾಡಿ ದಾರಿಯಲ್ಲಿ ಸಾಯಿಸಿದರೆ ಸಾಯಿಸಲಿ. ನಿಮ್ಮ ಪತ್ರ ತಲಪಿದ ಮೇಲೆ ನಾನು ಸಂತೋಷಭರಿತನಾಗಿರುವೆನು. ಹಿಂದೆ ಕೆಲವು ವರ್ಷಗಳು ಹೀಗೆ ಇರಲಿಲ್ಲ. ವ್ಯಾ ಗುರುಕೀ ಫತೆ ! ಗುರುದೇವನಿಗೆ ಜಯವಾಗಲಿ. ಪ್ರಪಂಚ ಬರಲಿ, ಸ್ವರ್ಗ ಬರಲಿ, ದೇವತೆಗಳು ಬರಲಿ, ಜಗನ್ಮಾತೆ ಬರಲಿ, ನಾನು ಹೋರಾಡುವೆನು, ನಿರಾಶನಾಗುವುದಿಲ್ಲ. ರಾವಣನು ದೇವರೊಂದಿಗೆ ಹೋರಾಡಿ ಮೂರು ಜನ್ಮಗಳಲ್ಲಿ ಮುಕ್ತಿಯನ್ನು ಗಳಿಸಿದ ಜಗನ್ಮಾತೆಯೊಂದಿಗೆ ಹೋರಾಡುವುದೆ ಮಹದಾನಂದ.</p>

<!-- 349-5/0166-->
<p>ನಿಮಗೆ ಮತ್ತು ನಿಮ್ಮವರಿಗೆ ಅನಂತ ಆಶೀರ್ವಾದಗಳು. ನೀವು ನನ್ನ ಅರ್ಹತೆಗಿಂತ ಹೆಚ್ಚು, ಅತಿ ಹೆಚ್ಚು ಸಹಾಯ ಮಾಡಿರುವಿರಿ. ಕ್ರಿಸ್ಟನ್ ಮತ್ತು ತುರಿಯಾನಂದರಿಗೆ ನನ್ನ ಪ್ರೀತಿಗಳು.</p>
<p>ನಿಮ್ಮ ವಿವೇಕಾನಂದ</p>
<p>೪೪೪, ಮಿಸೆಸ್ ಓಲ್‌ಬುಲ್‌ ಅವರಿಗೆ *</p>
<p>೨೨ನೇ ಡಿಸಂಬರ್, ೧೮೯೯</p>
<p>ಪ್ರಿಯ ಧೀರ ಮಾತೆಗೆ,</p>
<p>ಇವತ್ತು ಕಲ್ಕತ್ತೆಯಿಂದ ಒಂದು ಕಾಗದ ಬಂದಿತು. ಅದರಿಂದ ನಿಮ್ಮ ಚೆಕ್ಕು ಅವರಿಗೆ ತಲಪಿತು ಎಂದು ತಿಳಿಯಿತು. ಅನೇಕ ಧನ್ಯವಾದಗಳು ಮತ್ತು ಕೃತಜ್ಞತೆಯ ಮಾತುಗಳು ಕೂಡ ಬಂದುವು.</p>
<p>ಲಂಡನ್ನಿನ ಮಿಸ್ ಸೌಟರ್ ಮುದ್ರಿಸಿದ ಹೊಸ ವರ್ಷದ ಶುಭಾಶಯವನ್ನು ಕಳುಹಿಸಿದಳು. ಇಷ್ಟು ಹೊತ್ತಿಗೆ ನೀವು ಕಳುಹಿಸಿದ ವರದಿ ಅವಳಿಗೆ ತಲಪಿರಬಹುದು.</p>
<p>ನಿಮ್ಮ ಹೆಸರಿಗೆ ಬಂದಿರುವ ಶಾರದಾನಂದನ ಕಾಗದಗಳನ್ನು ದಯವಿಟ್ಟು ಕಳುಹಿಸಿ.</p>
<p>ಇತ್ತೀಚೆಗೆ ನನ್ನ ಆರೋಗ್ಯ ಅಷ್ಟು ಚೆನ್ನಾಗಿರಲಿಲ್ಲ. ಅದಕ್ಕಾಗಿ ಚಿಕಿತ್ಸಕನು ನನ್ನ ದೇಹದ ಹಲವು ಅಂಗುಲ ಚರ್ಮವನ್ನು ಉಜ್ಜಿ ಹಾಕಿರುವನು.</p>
<p>ಈಗತಾನೆ ನಾನು ಆ ನೋವನ್ನು ಅನುಭವಿಸುತ್ತಿರುವೆನು. ಮಾರ್ಗೊಳಿಂದ ಭರವಸೆಯಿಂದ ಕೂಡಿದ ಒಂದು ಪತ್ರ ಬಂತು. ನಾನು ಪಸಡೇನಾದಲ್ಲಿ ದುಡಿಯುತ್ತಿರುವೆನು. ಇಲ್ಲಿ ನನ್ನ ಕೆಲಸದಿಂದ ಏನಾದರೂ ಪ್ರತಿಫಲ ದೊರಕಬಹುದೆಂದು ಭಾವಿಸುತ್ತೇನೆ. ಇವರಲ್ಲಿ ಕೆಲವರು ಬಹಳ ಉತ್ಸಾಹಶಾಲಿಗಳು, ರಾಜಯೋಗದ ಪುಸ್ತಕ ಇತ್ತಕಡೆ ಬಹಳ ಕೆಲಸ ಮಾಡಿದೆ. ನಾನು ಮಾನಸಿಕವಾಗಿ ಚೆನ್ನಾಗಿರುವನು. ಇತ್ತೀಚೆಗೆ ನಾನು ಎಂದೂ ಇಷ್ಟು ಶಾಂತಚಿತ್ತನಾಗಿರಲಿಲ್ಲ. ಉಪನ್ಯಾಸಗಳು ನನ್ನ ನಿದ್ರೆಗೆ ಭಂಗತರುತ್ತಿಲ್ಲ. ಅದೊಂದು ಲಾಭವೇ ಆಗಿದೆ. ನಾನು ಸ್ವಲ್ಪ ಬರವಣಿಗೆಯ ಕೆಲಸವನ್ನೂ ಮಾಡುತ್ತಿರುವೆ. ಇಲ್ಲಿಯ ಉಪನ್ಯಾಸಗಳನ್ನು ಒಬ್ಬ ಶೀಘ್ರ ಲಿಪಿಕಾರ ತೆಗೆದುಕೊಂಡ. ಇಲ್ಲಿಯ ಜನ ಅದನ್ನು ಮುದ್ರಿಸಬೇಕೆಂದಿರುವರು...</p>
<p>ಸ್ವಾಮಿ ಶಾರದಾನಂದ ಜೋಗೆ ಬರೆದ ಪತ್ರದಿಂದ ಮಠದಲ್ಲಿ ಎಲ್ಲರೂ ಆರೋಗ್ಯದಿಂದಿರುವರೆಂದೂ, ಎಲ್ಲರೂ ಚೆನ್ನಾಗಿ ಕೆಲಸ ಮಾಡುತ್ತಿರುವರೆಂದೂ ತಿಳಿದುಬಂತು. ಎಂದಿನಂತೆ ನಿಧಾನವಾಗಿ ಯೋಜನೆ ಕಾರ್ಯಗತವಾಗುತ್ತಿದೆ. ಆದರೆ</p>
<p>*<span class="en"> C.W.Vol. VIII, P. 483</span></p>

<!-- 349-5/0167-->
<p>ನಾನು ಹೇಳುವಂತೆ ಇದೆಲ್ಲಾ ತಾಯಿಗೆ ಗೊತ್ತು. ಅವಳು ನನ್ನನ್ನು ಬಿಡುಗಡೆ ಮಾಡಲಿ, ಅವಳ ಕೆಲಸಕ್ಕೆ ಇತರರನ್ನು ಆರಿಸಿಕೊಳ್ಳಲಿ. ಇದೇ ನನ್ನ ಪ್ರಾರ್ಥನೆ, ಇನ್ನೊಂದು ಮಾತು, ಫಲಾಪೇಕ್ಷೆ ಇಲ್ಲದೆ ಕೆಲಸ ಮಾಡಬೇಕಾದರೆ ಮನಸ್ಸು ಯಾವ ಮಾರ್ಗವನ್ನು - ಅನುಸರಿಸಬೇಕು ಎಂಬುದನ್ನು ನಾನು ಕಂಡುಹಿಡಿದಿರುವೆನು. ಏಕಾಗ್ರತೆ, ಮನಸ್ಸನ್ನು ನಿಗ್ರಹಿಸುವುದು ಇವುಗಳ ವಿಷಯದಲ್ಲಿ ನನಗೆ ಸರಿಯಾದ ಅರ್ಥ ಹೊಳೆದಿದೆ. ಇದನ್ನು ಅಭ್ಯಾಸ ಮಾಡಿದರೆ ಇವು ನಮ್ಮನ್ನು ಎಲ್ಲಾ ಕಳವಳ ಮತ್ತು ಮನಃಕ್ಷೇಶಗಳಿಂದ ಪಾರುಮಾಡುವುವು. ಇದು ನಿಜವಾಗಿ ನಾವಿಚ್ಛೆಪಟ್ಟಾಗ ಮನಸ್ಸನ್ನು ಒಂದು ಬಾಟಲಿಯಲ್ಲಿಟ್ಟು ಮುಚ್ಚುವ ವಿದ್ಯೆ. ಪಾಪ ಧೀರಮಾತಾ, ಈಗ ನಿಮ್ಮ ಸಮಾಚಾರವೇನು? ಇವೆಲ್ಲಾ ತಾಯ್ತನದ ಪರಿಣಾಮ ಮತ್ತು ಅದರಿಂದ ಬರುವ ಜವಾಬ್ದಾರಿ. ನಾವೆಲ್ಲಾ ನಮ್ಮನ್ನು ಮಾತ್ರ ಕುರಿತು ಯೋಚಿಸುವೆವು. ಎಂದಿಗೂ ತಾಯಿಯನ್ನು ಕುರಿತು ಯೋಚಿಸುವುದಿಲ್ಲ. ನೀವು ಹೇಗಿರುವಿರಿ? ನಿಮಗೆ ಸಂಬಂಧಪಟ್ಟ ಕೆಲಸಗಳೆಲ್ಲ ಹೇಗೆ ಸಾಗುತ್ತಿವೆ? ನಿಮ್ಮ ಮಗಳ ಸಮಾಚಾರವೇನು? ಶ್ರೀಮತಿ ಅವರು ಬ್ರಿಗ್ಸ್ ಸಮಾಚಾರ ಏನು?</p>
<p>ತುರಿಯಾನಂದ ಇಷ್ಟು ಹೊತ್ತಿಗೆ ಸಂಪೂರ್ಣ ಚೇತರಿಸಿಕೊಂಡು ಕೆಲಸದಲ್ಲಿ ನಿರತನಾಗಿರುವನು ಎಂದು ಊಹಿಸುತ್ತೇನೆ. ಅಯ್ಯೋ ಪಾಪ, ಮನುಷ್ಯನ ಹಣೆಯಲ್ಲಿ ಬರೆದಿರುವುದೇ ಕಷ್ಟ. ಚಿಂತೆಯಿಲ್ಲ. ಅದು ಯಾವಾಗ ಇತರರಿಗಾಗಿ ಇರುವುದೊ ಆಗ ಅದನ್ನು ಅನುಭವಿಸುವುದರಲ್ಲಿಯೂ ಒಂದು ಆನಂದವಿದೆ ಅಲ್ಲವೆ? ಶ್ರೀಮತಿ ಲೆಗೆಟ್ ಆರೋಗ್ಯವಾಗಿರುವಳು. ಹಾಗೆಯೇ ಜೋ ಕೂಡ. ಅವರು ನಾನೂ ಕೂಡ ಚೆನ್ನಾಗಿರುವೆ ಎನ್ನುತ್ತಾರೆ. ಅವರು ಸರಿ ಇರಬಹುದು. ಅಂತೂ ನಾನು ಕೆಲಸ ಮಾಡುತ್ತಿರುವೆನು; ಕೆಲಸ ಮಾಡುತ್ತಲೇ ನಾನು ಸಾಯಲಿಚ್ಛಿಸುವೆ, ಹಾಗೆ ತಾಯಿಯ ಮನಸ್ಸಿನಲ್ಲಿ ಇದ್ದಿದ್ದರೆ ಅದರಿಂದ ನನಗೆ ಪೂರ್ಣ ಸಮಾಧಾನ.</p>
<p>ಎಂದೆಂದಿಗೂ ನಿಮ್ಮ ಮಗ</p>
<p>ವಿವೇಕಾನಂದ ೪೪೫. ಸೋದರಿ ನಿವೇದಿತೆಗೆ *</p>
<p>ಲಾಸಾಂಜಲೀಸ್</p>
<p>೨೩ನೇ ಡಿಸೆಂಬರ್, ೧೮೯೯ ನನ್ನ ಪ್ರಿಯ ಮಾರೊ,</p>
<p>ಹೌದು, ನಾನು ಮ್ಯಾಗ್ನೆಟಿಕ್ ಚಿಕಿತ್ಸೆಯಿಂದ ನಿಜವಾಗಿಯೂ ಚೆನ್ನಾಗಿ ಗುಣಹೊಂದುತ್ತಿದ್ದೇನೆ ! ಹೇಗಾದರಾಗಲಿ, ನಾನು ಚೆನ್ನಾಗಿದ್ದೇನೆ. ನನ್ನ ಅಂಗಗಳಿಗೆ ಎಂದೂ ಯಾವ ಬಗೆಯ ಅಪಾಯವೂ ಆಗಿರಲಿಲ್ಲ - ಅದು ನರಗಳಿಂದ ಮತ್ತು ಅಜೀರ್ಣದಿಂದಾಯಿತು.</p>
<p>*<span class="en"> C.W, Vol. VI, P. 421</span></p>

<!-- 349-5/0168-->
<p>ಈಗ ನಾನು ಯಾವಾಗ ಬೇಕಾದರೂ - ಊಟಕ್ಕೆ ಮುಂಚೆಯಾಗಲಿ ಅಥವಾ ಊಟವಾದ ಮೇಲೆಯಾಗಲಿ - ಪ್ರತಿದಿನವೂ ಮೈಲಿಗಟ್ಟಲೆ ನಡೆಯುತ್ತೇನೆ. ನಾನು ಸಂಪೂರ್ಣವಾಗಿ ಆರೋಗ್ಯವಾಗಿದ್ದೇನೆ - ಖಂಡಿತವಾಗಿಯೂ ಹಾಗೆಯೇ ಆರೋಗ್ಯದಿಂದಿರುತ್ತೇನೆ ಎಂಬುದರಲ್ಲಿ ಸಂದೇಹವೇ ಇಲ್ಲ.....</p>
<p>ಪರಿಸ್ಥಿತಿ ಉತ್ತಮವಾಗಿದೆ. ಜಗನ್ಮಾತೆ ಅದನ್ನು ನಿಧಾನವಾಗಿ ಒಳ್ಳೆಯ ಸ್ಥಿತಿಗೆ ತರುತ್ತಿದ್ದಾಳೆ. ಆಕೆಯ ಕೆಲಸ ಪೂರ್ಣವಾಗುವ ಮುನ್ನ ಆಕೆ ನನ್ನನ್ನು ಹೋಗಲು ಬಿಡಲಾರಳು - ಅದೇ ಇದರ ರಹಸ್ಯ...</p>
<p>ನೋಡು, ಇಂಗ್ಲೆಂಡ್ ಹೇಗೆ ಕ್ರಮೇಣ ಸಮರ್ಥ ಸ್ಥಿತಿಗೆ ಬರುತ್ತಿದೆ. ಈ ರಕ್ತಪಾತದ ಯುದ್ಧದ (ಬೋಯರ್‌ ಯುದ್ದ) ನಂತರ ಜನರಿಗೆ ಯುದ್ಧ, ಯುದ್ಧ, ಯುದ್ದ ಎಂಬ ವಿಷಯಕ್ಕಿಂತ ಹೆಚ್ಚು ಉತ್ತಮವಾದ ಮತ್ತು ಉಚ್ಚವಾದ ವಿಷಯಗಳನ್ನು ಕುರಿತು ಯೋಚಿಸಲು ಅವಕಾಶ ಸಿಕ್ಕುವುದು. ಅದೇ ನಮಗೆ ಅನುಕೂಲ ಸಂದರ್ಭ. ನಾವು ಜಾಗ್ರತೆಯಾಗಿ ಧಾವಿಸಿ, ಹೆಚ್ಚು ಸಂಖ್ಯೆಯಲ್ಲಿ ಅವರನ್ನು ಹಿಡಿದುಹಾಕಿ ಭಾರತೀಯರ ಕೆಲಸ ಪೂರ್ಣ ರಭಸದಿಂದ ಸಾಗುವಂತೆ ಮಾಡುತ್ತೇವೆ.</p>
<p>ಇಂಗ್ಲೆಂಡ್ ಕೇಪ್ ಕಾಲೋನಿಯನ್ನು ಯುದ್ಧದಲ್ಲಿ ಕಳೆದುಕೊಳ್ಳುತ್ತದೆ ಎಂದು ಆಶಿಸುತ್ತೇನೆ. ಇದರಿಂದ ಭಾರತದ ಕಡೆಗೆ ಅದು ತನ್ನ ಶಕ್ತಿಯನ್ನು ಹರಿಸಬಹುದು. ಈ ಭೂಶಿರ ಭಾಗಗಳಿಂದ ಇಂಗ್ಲೆಂಡಿಗೆ ಯಾವ ಪ್ರಯೋಜನವೂ ಇಲ್ಲ, ಕೇವಲ ಹೆಮ್ಮೆಯನ್ನು ಹೆಚ್ಚಿಸುವುವು ಮತ್ತು ಹಣ ಹಾಗೂ ರಕ್ತ ನಷ್ಟವಾಗುವುವು.</p>
<p>ಎಲ್ಲ ಆಶಾದಾಯಕವಾಗಿ ಕಾಣುತ್ತಿವೆ. ಆದ್ದರಿಂದ ಸಿದ್ಧವಾಗಿರು. ನಾಲ್ಕು ಸೋದರಿಯರಿಗೂ ನಿನಗೂ ನನ್ನ ಪ್ರೀತಿ ವಿಶ್ವಾಸಗಳು.</p>
<p>ವಿವೇಕಾನಂದ ೪೪೬. ಶ್ರೀಮತಿ ಓಲ್‌ಬುಲ್‌ ಅವರಿಗೆ* - ೯೨೧,<span class="en"> W, </span>೨೧ನೇ ಬೀದಿ, ಲಾಸಾಂಜಲೀಸ್</p>
<p>೨೭ನೇ ಡಿಸೆಂಬರ್, ೧೮೯೯ ಪ್ರೀತಿಪಾತ್ರಳಾದ ಧೀರ ಮಾತೆಗೆ,</p>
<p>ನಿಮಗೆ ವಿಶೇಷ ಘಟನೆಗಳಿಂದ ಕೂಡಿದ ಸಂತೋಷದಾಯಕವಾದ ಹೊಸ ವರುಷವಿರಲಿ. ಇಂತಹ ಹಲವು ವರುಷಗಳು ನಿಮ್ಮ ಪಾಲಿಗೆ ಬರಲಿ..</p>
<p>ನನ್ನ ಆರೋಗ್ಯ ಈಗ ಉತ್ತಮಗೊಂಡಿದೆ. ಪುನಃ ಕೆಲಸ ಮಾಡಲು ಸಾಧ್ಯವಾಗಿದೆ. ನಾನು ಆಗಲೇ ಕೆಲಸವನ್ನು ಪ್ರಾರಂಭಿಸಿರುವೆನು. ಆಗಲೇ ಶಾರದಾನಂದನಿಗೆ ಸ್ವಲ್ಪ ಹಣವನ್ನು - ೧೩೦೦ ರೂಪಾಯಿಗಳನ್ನು ಕೋರ್ಟು ಖರ್ಚಿಗೆ ಕಳುಹಿಸಿರುವೆನು, ಅವರಿಗೆ ಆವಶ್ಯಕವಾದರೆ ಇನ್ನೂ ಹೆಚ್ಚು ಕಳುಹಿಸುತ್ತೇನೆ. ನನಗೆ ಈ ದಿನ ಬೆಳಗ್ಗೆ ಒಂದು *<span class="en"> CW. Vol. VII, P. 485</span></p>

<!-- 349-5/0169-->
<p>ದುಃಸ್ವಪ್ನವಾಯಿತು. ಮೂರು ವಾರಗಳಿಂದ ಶಾರದಾನಂದನಿಂದ ಒಂದು ಕಾಗದವೂ ಇಲ್ಲ. ಪಾಪ ಹುಡುಗರು - ನಾನು ಕೆಲವು ವೇಳೆ ಅವರೊಡನೆ ಅಷ್ಟು ಕಟುವಾಗಿ ವರ್ತಿಸುವೆನು. ಎಷ್ಟೇ ಆದರೂ ನಾನು ಅವರ ಪರಮ ಮಿತ್ರ ಎಂಬುದು ಅವರಿಗೆ ಗೊತ್ತಿದೆ.</p>
<p>ಸ್ವರಿ ಹತ್ತಿರ ಇದ್ದ ರಾಜಯೋಗದ ಹಣದ ಜೊತೆಗೆ ಖೇತ್ರಿ ಮಹಾರಾಜರು ಕೊಟ್ಟದ್ದು ಎಲ್ಲಾ ಒಟ್ಟಿಗೆ ಐನೂರು ಪೌಂಡಿಗಿಂತ ಹೆಚ್ಚಾಗಿ ಮಿಸ್ಟರ್ ಲೆಗೆಟ್ ಹತ್ತಿರ ಇದೆ. ಈಗ ಮಿಸ್ಟರ್ ಲೆಗೆಟ್ ಹತ್ತಿರ ನನ್ನ ಒಂದು ಸಾವಿರ ಡಾಲರುಗಳು ಇವೆ. ನಾನು ಕಾಲವಾದರೆ ದಯವಿಟ್ಟು ಆ ಹಣವನ್ನು ನನ್ನ ತಾಯಿಗೆ ಕಳುಹಿಸಿ, ನಾನು ಹುಡುಗರಿಗೆ, ಮೂರು ವಾರಗಳ ಹಿಂದೆ, ನಾನೀಗ ಚೆನ್ನಾಗಿ ಗುಣಮುಖವಾಗಿರುವೆ ಎಂದು ತಂತಿ ಕಳುಹಿಸಿದೆ. ಆರೋಗ್ಯ ಇನ್ನು ಮೇಲೆ ಇನ್ನೂ ಕೆಡದೇ ಇದ್ದರೆ ಈಗ ನನಗಿರುವ ಆರೋಗ್ಯವೇ ಕೆಲಸಕ್ಕೆ ಸಾಕು. ನನ್ನ ವಿಷಯವಾಗಿ ನೀವು ಸ್ವಲ್ಪವೂ ಚಿಂತಿಸಬೇಕಾಗಿಲ್ಲ. ನಾನೀಗ ಪ್ರಚಂಡ ಇಚ್ಛಾಶಕ್ತಿಯಿಂದ ಕೆಲಸ ಮಾಡುತ್ತಿರುವೆನು. - ಇನ್ನೂ ಹೆಚ್ಚಿಗೆ ಕಥೆಗಳನ್ನು ಬರೆಯಲು ಸಾಧ್ಯವಾಗದೆ ಇದ್ದುದಕ್ಕಾಗಿ ಬಹಳ ವ್ಯಥೆಪಡುತ್ತೇನೆ. ನಾನು ಇನ್ನೂ ಏನನ್ನೂ ಬರೆದಿರುವೆನು. ಪ್ರತಿದಿನವೂ ಏನನ್ನಾದರೂ ಬರೆಯಬೇಕೆಂದು ಸಂಕಲ್ಪಿಸಿಕೊಂಡಿರುವೆನು.</p>
<p>ನಾನೀಗ ಎಷ್ಟೋ ಪ್ರಶಾಂತ ಚಿತ್ತನಾಗಿರುವೆನು. ನನ್ನ ಶಾಂತಿಯನ್ನು ಕಾಪಾಡಿಕೊಳ್ಳಬೇಕಾದರೆ ಇತರರಿಗೆ ಬೋಧಿಸುವುದೊಂದೇ ಮಾರ್ಗ. ಕೆಲಸವೇ ನನ್ನ ರಕ್ಷಾಬಲ.</p>
<p>- ನಾನು ಮುಂದೆ ಮುಂದೆ ನುಗ್ಗಿ ಕೆಲಸ ಮಾಡಿಕೊಂಡು ಹೋದಂತೆಲ್ಲ ವಿವರಗಳನ್ನೆಲ್ಲಾ ನೋಡಿಕೊಳ್ಳುವುದಕ್ಕೆ ಯಾರಾದರೂ ವ್ಯವಹಾರ ಚತುರರು ಬೇಕಾಗಿದ್ದಾರೆ. ಇಂಡಿಯಾ ದೇಶದಲ್ಲಿ ಇಂತಹವರು ಸಿಕ್ಕಬೇಕಾದರೆ ಬಹಳ ಕಾಲಬೇಕು. ಅಲ್ಲಿ ಯಾರಾದರೂ ಇದ್ದರೂ ಪಾಶ್ಚಾತ್ಯರು ಅವರಿಗೆ ತರ ಬೇತನ್ನು ಕೊಡಬೇಕಾಗುವುದು. - ಮತ್ತೆ, ಇನ್ನೊಂದು ಮಾತು. ನಾನು ಯಾರ ಹಂಗೂ ಇಲ್ಲದೆ ನನ್ನ ಕಾಲಮೇಲೆ ನಿಂತಾಗ ಮಾತ್ರ ನಾನು ಕೆಲಸ ಮಾಡಬಲ್ಲೆ. ನಾನೊಬ್ಬನೇ ಇರುವಾಗ ನಾನು ಶ್ರೇಷ್ಠ ಸ್ಥಿತಿಯಲ್ಲಿರುವೆನು. ತಾಯಿ ಹಾಗೆಯೇ ಎಲ್ಲವನ್ನೂ ಅಣಿಮಾಡುವಂತೆ ತೋರುವುದು. ಜಗನ್ಮಾತೆಯ ಬಟ್ಟಲಿನಲ್ಲಿ ಅದ್ಭುತವಾದ ಘಟನೆಗಳು ತಯಾರಾಗುತ್ತಿವೆ, ಎಂದು ಜೋ ಭಾವಿಸುವಳು. ಅದು ಹಾಗೇ ಆದೀತು ಎಂದು ಆಶಿಸೋಣ. - ಜೋ ಮತ್ತು ಮಾರ್ಗಾಟ್ ಇವರು ನಿಜವಾದ ಭವಿಷ್ಯವನ್ನು ಹೇಳುವವರಂತೆ ಕಾಣುವರು ! ಜಗನ್ಮಾತೆಯು ಭರತಖಂಡದ ಮೇಲೆ ಮತ್ತೊಮ್ಮೆ ತನ್ನ ಕೃಪಾಕಟಾಕ್ಷವನ್ನು ಬೀರಿದರೆ, ಆಗ, ನನಗೆ ಬಿದ್ದ ಪ್ರತಿಯೊಂದು ಪೆಟ್ಯೂ, ನಾನು ಅನುಭವಿಸಿದ ಪ್ರತಿಯೊಂದು ಯಾತನೆಯೂ ಒಂದು ಸಂತೋಷಕರವಾದ ಯಜ್ಞವೆಂದು ಭಾವಿಸುವೆನು.</p>

<!-- 349-5/0170-->
<p>ಮಿಸ್ ಗ್ರೀನ್‌ ಡಲ್ ಒಂದು ಚೆನ್ನಾದ ಕಾಗದವನ್ನು ಬರೆದಿರುವಳು. ಅದರಲ್ಲಿ ಬಹುಪಾಲು ನಿಮ್ಮನ್ನು ಕುರಿತದ್ದೇ ! ಅವಳು ತುರಿಯಾನಂದನು ಬಹಳ ದಕ್ಷನೆಂದು ಭಾವಿಸುವಳು, ತುರಿಯಾನಂದನಿಗೆ ನನ್ನ ಪ್ರೀತಿಯನ್ನು ಕೊಡಿ. ಅವನು ಚೆನ್ನಾಗಿ ಕೆಲಸ ಮಾಡುವನು ಎಂಬುದರಲ್ಲಿ ಸಂದೇಹವಿಲ್ಲ. ಅವನಿಗೆ ಕೆಲಸವನ್ನು ಸಾಧಿಸಿಕೊಳ್ಳುವ ಚಾತುರ್ಯವಿದೆ ಮತ್ತು ಸತ್ವವಿದೆ.</p>
<p>ನಾನು ಬೇಗ ಕ್ಯಾಲಿಫೋರಿಯಾದಲ್ಲಿ ಕೆಲಸಮಾಡಲು ಹೋಗುವೆನು. ನಾನು ಬಿಟ್ಟಮೇಲೆ ತುರಿಯಾನಂದನನ್ನು ಕರೆಸುವೆನು, ಪೆಸಿಫಿಕ್ ತೀರಪ್ರದೇಶದಲ್ಲಿ ಕೆಲಸ ಮಾಡುವಂತೆ ಅವನಿಗೆ ಹೇಳುವೆನು. ಇಲ್ಲಿ ಕೆಲಸಕ್ಕೆ ಒಳ್ಳೆಯ ಅವಕಾಶ ಇದೆ. ಇತ್ತ ಕಡೆ ರಾಜಯೋಗ ಪುಸ್ತಕ ಬಹಳ ಪ್ರಚಾರದಲ್ಲಿ ಇರುವಂತೆ ತೋರುವುದು. ಮಿಸ್ ಗ್ರೀನ್ ಸೈಡಲ್‌ಗೆ ನಿಮ್ಮ ಮನೆಯಲ್ಲಿ ತುಂಬಾ ಶಾಂತಿ ಸಿಕ್ಕಿದೆ. ಅವಳು ಸಂತೋಷ ದಿಂದ ಇರುವಳು. ಹಾಗೆ ಇರುವುದರಿಂದ ನನಗೆ ತುಂಬಾ ಸಂತೋಷವಾಗಿದೆ. ಅವಳಿಗೆ ಪ್ರತಿದಿನವೂ ಜೀವನ ಉತ್ತಮೋತ್ತಮವಾಗಲಿ. ಅವಳಿಗೆ ಒಳ್ಳೆಯ ವ್ಯಾಪಾರದ ಬುದ್ದಿ ಇದೆ. ಅವಳು ವ್ಯವಹಾರ ಚತುರಳು.</p>
<p>- ಜೋ ಒಬ್ಬ ಮ್ಯಾಗ್ನೆಟಿಕ್ ಚಿಕಿತ್ಸಕಳನ್ನು ಕಂಡುಹಿಡಿದಿರುವಳು. ನಾವಿಬ್ಬರೂ ಅವಳಿಂದ ಚಿಕಿತ್ಸೆಯನ್ನು ಪಡೆಯುತ್ತಿರುವೆವು. ಚಿಕಿತ್ಸೆಯಿಂದ ಒಳ್ಳೆಯದಾಗುತ್ತಿದೆ ಎಂದು ಜೋ ಭಾವಿಸುವಳು. ಅವಳ ಮೇಲೆ ಒಂದು ಅದ್ಭುತವಾದ ಪರಿಣಾಮವೇ ಆಗಿದೆ ಎಂದು ಅವಳು ನಂಬುತ್ತಾಳೆ. ಮ್ಯಾಗ್ನೆಟಿಕ್ ಚಿಕಿತ್ಸೆಯೋ, ಕ್ಯಾಲಿಫೋರಿಯಾವೋ, ಓಜೋನೋ ಅಥವಾ ನನ್ನ ಹಿಂದಿನ ಕರ್ಮಕ್ಷಯವೋ ಯಾವುದರಿಂದಲೋ ಅಂತೂ ನಾನು ಗುಣವಾಗುತ್ತಿರುವೆನು, ಹೊಟ್ಟೆ ತುಂಬಾ ಊಟವಾದಮೇಲೆ ಮೂರು ಮೈಲಿ ನಡೆಯುವುದು ಸಾಮಾನ್ಯ ವಿಷಯವಲ್ಲ.</p>
<p>ಓಲಿಯಾಗೆ ಎಲ್ಲಾ ಪ್ರೀತಿ ಮತ್ತು ಆಶೀರ್ವಾದಗಳು. ಡಾಕ್ಟರ್ ಜೇಮ್ಸ್ ಮತ್ತು ಇತರ ಬಾಸ್ಟನ್ ಸ್ನೇಹಿತರಿಗೆ ನನ್ನ ಪ್ರೀತಿಗಳು.</p>
<p>ಎಂದಿಗೂ ನಿಮ್ಮ ಮಗ</p>
<p>- ವಿವೇಕಾನಂದ ೪೪೭. ಮಿಸ್ ಮೇರಿ ಫೇಲ್ ಅವರಿಗೆ *</p>
<p>C/o, ಮಿಸೆಸ್ ಬ್ಲಾಡ್‌ಗೇಟ್ ೯೨೧, ವೆಸ್ಟ್ ೨೧ನೇ ಬೀದಿ, ಲಾಸಾಂಜಲೀಸ್</p>
<p>೨೭ನೇ ಡಿಸೆಂಬರ್, ೧೮೯೯ ಪ್ರಿಯ ಮೇರಿ,</p>
<p>ನಿನಗೆ ಆನಂದದಾಯಕವಾದ ಕ್ರಿಸ್‌ಮಸ್, ಹೊಸ ಸಂತೋಷದ ವರುಷವನ್ನು ದೇವರು ಕರುಣಿಸಲಿ. ನಿನ್ನ ಹುಟ್ಟಿದ ಹಬ್ಬಕ್ಕೆ ಇಂತಹ ಹಲವು ಮಹಿಮಾಮಯವಾದ</p>
<p>*<span class="en"> C.W, Vol. VIII, P. 487</span></p>

<!-- 349-5/0171-->
<p>ಹೊಸ ವರುಷಗಳು ಕಾದಿರಲಿ, ಈ ಎಲ್ಲಾ ಶುಭಾಶಯ, ಪ್ರಾರ್ಥನೆ, ಅಭಿನಂದನೆಗಳು ಇವುಗಳನ್ನೆಲ್ಲ ಏಕಕಾಲದಲ್ಲಿ ಕಳುಹಿಸುತ್ತಿರುವೆ. ನಾನು ಹುಷಾರಾಗಿರುವೆನು. ನಿನಗೆ ಇದನ್ನು ಕೇಳಲು ಸಂತೋಷವಾಗಬಹುದು, ಚಿಕಿತ್ಸಕನು ಇದನ್ನು ಬರೀ ಅಜೀರ್ಣ ಎನ್ನುವನು. ಅದು ಹೃದಯ ಅಥವಾ ಮೂತ್ರಕೋಶದ ದೋಷವಲ್ಲ ಎನ್ನುವನು. ನಾನು ಚೆನ್ನಾಗಿ ಊಟಮಾಡಿದ ಮೇಲೆ ಮೂರು ಮೈಲಿ ನಡೆಯುತ್ತೇನೆ. ಈ ನನ್ನನ್ನು ಗುಣಮಾಡುವವರು ನೀವು ಧೂಮಪಾನವನ್ನು ಬಿಡಬೇಡಿ ಎಂದರು ! ಆದಕಾರಣವೇ ನಾನು ಪೈಪನ್ನು ಇಟ್ಟುಕೊಂಡಿರುವೆನು. ಇದರಿಂದ ನನಗೆ ಒಳ್ಳೆಯದೇ ಆಗಿದೆ. ಸರಳವಾದ ಇಂಗ್ಲಿಷ್ ಭಾಷೆಯಲ್ಲಿ ಹೇಳಬೇಕಾದರೆ ಈ ನರಗಳ ದೌರ್ಬಲ್ಯ ಮುಂತಾದುವೆಲ್ಲಾ ಅಜೀರ್ಣದಿಂದ ಉಂಟಾದುದು ಅಲ್ಲದೆ ಬೇರೆ ಅಲ್ಲ. - ನಾನು ಕೆಲಸದಲ್ಲಿ ತೊಡಗಿದ್ದೇನೆ. ಕೆಲಸ, ಕೆಲಸ, ಆದರೆ ತುಂಬಾ ಮಾಡುತ್ತಿಲ್ಲ. ಆದರೆ ಅದನ್ನು ನಾನು ಲೆಕ್ಕಿಸುವುದಿಲ್ಲ. ಈ ಸಲ ಹಣ ಮಾಡಬೇಕೆಂದಿರುವೆನು. ಇದನ್ನು ಮಾರ್ಗರೆಟ್‌ಗೆ ಹೇಳು, ಅದರಲ್ಲಿಯೂ ಪೈಪಿನ ಸಮಾಚಾರವನ್ನು ಯಾರು ನನಗೆ ಚಿಕಿತ್ಸೆ ಮಾಡುತ್ತಿರುವರು ಎಂಬುದು ಗೊತ್ತೆ? ಯಾವ ವೈದ್ಯನೂ ಅಲ್ಲ, ಕ್ರಿಶ್ಚಿಯನ್ ಸೈನ್ಸ್ ಚಿಕಿತ್ಸಕನೂ ಅಲ್ಲ, ಒಬ್ಬಳು ಮ್ಯಾಗ್ನೆಟಿಕ್ ಚಿಕಿತ್ಸಕಳು - ನನಗೆ ಚಿಕಿತ್ಸೆ ಮಾಡಿದಾಗಲೆಲ್ಲ ಚರ್ಮವನ್ನು ಸುಲಿಯುವಳು. ಇದೊಂದು ವಿಚಿತ್ರ. ಬರೀ ಉಜ್ಜಿಯೇ ಅವಳು ಆಪರೇಷನ್ ಮಾಡುತ್ತಾಳೆ - ಒಳಗಿನ ಆಪರೇಷನ್ ಕೂಡ ಎಂದು ಅವಳ ರೋಗಿಗಳು ಹೇಳುತ್ತಾರೆ.</p>
<p>ರಾತ್ರಿ ಹೊತ್ತಾಗುತ್ತಿದೆ. ಮಾರಾಟ್, ಹ್ಯಾರಿಯಟ್, ಇಸಾಬೆಲಾ ಮತ್ತು ತಾಯಿ ಚರ್ಚ್‌ಗೆ ಬೇರೆ ಬೇರೆ ಕಾಗದಗಳನ್ನು ಬರೆಯುವುದನ್ನು ಬಿಡಬೇಕಾಗಿದೆ. ಇಚ್ಛಿಸಿದರೆ ಅರ್ಧ ಕೆಲಸ ಆದಂತೆ ! ನಾನು ಅವರನ್ನೆಲ್ಲಾ ಎಷ್ಟು ಆಳವಾಗಿ ಪ್ರೀತಿಸುತ್ತೇನೆ ಎಂಬುದು ಅವರಿಗೆಲ್ಲ ಚೆನ್ನಾಗಿ ಗೊತ್ತಿದೆ. ಆದಕಾರಣ ನನ್ನ ಚೇತನಕ್ಕೆ ನೀನು ಸದ್ಯಕ್ಕೆ ಮಾಧ್ಯಮವಾಗಿ ನನ್ನ ಹೊಸ ವರುಷದ ಅಭಿನಂದನೆಗಳನ್ನು ಅವರಿಗೆಲ್ಲಾ ಒಯ್ಕೆ.</p>
<p>ಉತ್ತರ ಇಂಡಿಯಾದ ಚಳಿಗಾಲದಂತೆಯೇ ಇದೆ ಇಲ್ಲಿ ಕೆಲವು ದಿನಗಳು ಮಾತ್ರ ಶಾಖವಾಗಿರುತ್ತದೆ. ಗುಲಾಬಿ ಹೂವುಗಳು ಇಲ್ಲಿವೆ. ಸುಂದರವಾದ ತಾಳೆ ಮರಗಳೂ ಇಲ್ಲಿವೆ. ಹೊಲದಲ್ಲಿ ಬಾರಿ ಬೆಳೆದಿದೆ. ನಾನಿರುವ ಮನೆಯ ಸುತ್ತಲೂ ಗುಲಾಬಿ ಮತ್ತು ಹಲವು ಬಗೆಯ ಹೂವುಗಳು ಇವೆ. ನನ್ನನ್ನು ಚೆನ್ನಾಗಿ ನೋಡಿಕೊಳ್ಳುತ್ತಿರುವಳು ಶ್ರೀಮತಿ ಬ್ಯಾಡ್ಗೆಟ್. ಚಿಕಾಗೊ ನಗರದ ಮಹಿಳೆ, ವೃದ್ದಳು; ತುಂಬಾ ದಪ್ಪವಾಗಿರುವಳು. ಬಹಳ ಹಾಸ್ಯಗಾತಿ. ಅವಳು ನನ್ನ ಭಾಷಣವನ್ನು ಚಿಕಾಗೊ ನಗರದಲ್ಲಿ ಕೇಳಿದಳು. ಮಾತೃ ಸಹಜವಾದ ವಿಶ್ವಾಸವನ್ನು ನನ್ನ ಮೇಲೆ ತೋರಿರುವಳು.</p>
<p>ದಕ್ಷಿಣ ಆಫ್ರಿಕಾದಲ್ಲಿ ಇಂಗ್ಲಿಷರಿಗೆ ಟಾರ್ಟರನನ್ನು ಹಿಡಿದಂತಾಗಿದೆ ಎಂಬುದನ್ನು ಕೇಳಿ ನನಗೆ ವ್ಯಥೆಯಾಗುತ್ತಿದೆ. ಕೆಲಸದ ಮೇಲಿದ್ದ ಸಿಪಾಯಿಯೊಬ್ಬ ತನ್ನ ಶಿಬಿರದ ಹೊರಗೆ ಒಂದು ಟಾರ್ಟ‌್ರನನ್ನು ತಾನು ಹಿಡಿದಿರುವೆ ಎಂದು ಅರಚಿಕೊಂಡನು. ಡೇರೆಯ</p>

<!-- 349-5/0172-->
<p>ಒಳಗಿನಿಂದ ಅವನನ್ನು ಒಳಗೆ ಕರೆದುಕೊಂಡು ಬಾ ಎಂದು ಹೇಳಿದರು. ಅವನು ಬರುವುದಿಲ್ಲ ಎಂದು ಸಿಪಾಯಿ ಹೇಳಿದ. ಅದಕ್ಕೆ ಇತರರು, ನೀನೇ ಬಾ ಎಂದರು. ಅವನು ನಾನು ಬರುವುದಕ್ಕೂ ಬಿಡುವುದಿಲ್ಲ ಎಂದ. ಹಾಗೆ 'ಟಾರ್ಟರ್ ಹಿಡಿಯುವುದು' ಎಂಬ ಗಾದೆ ಬಂದಿರುವುದು. ನೀನು ಯಾವುದನ್ನೂ ಹಿಡಿಯುವುದಕ್ಕೆ ಹೋಗಬೇಡ.</p>
<p>ನಾನು ಸದ್ಯಕ್ಕೆ ಸಂತೋಷದಿಂದಿರುವೆನು, ಬದುಕಿರುವವರೆಗೆ ಹಾಗೆಯೇ ಇರುವೆನು ಎಂದು ಆಶಿಸುವೆನು. ಸದ್ಯಕ್ಕೆ ನಾನು ಕ್ರಿಶ್ಚಿಯನ್ ವಿಜ್ಞಾನಿ - ಯಾವ ಪಾಪವೂ ಇಲ್ಲ, ಪ್ರೀತಿ ಎಂಬುದು ಒಂದು ಆಕರ್ಷಕ ವಸ್ತು.</p>
<p>- ನಾನು ಬೇಕಾದಷ್ಟು ದುಡ್ಡು ಮಾಡಿದರೆ ಸಂತೋಷವಾಗುವುದು. ಈಗೇನೊ ಸ್ವಲ್ಪ ಮಾಡುತ್ತಿರುವೆ. ನಾನು ಬೇಕಾದಷ್ಟು ಹಣಮಾಡಿ ಜಪಾನ್, ಹೊನೊಲುಲು, ಚೈನ, ಜಾವಾ ಮೂಲಕ ಇಂಡಿಯಾಕ್ಕೆ ಹಿಂತಿರುಗುತ್ತೇನೆ ಎಂದು ಮಾರ್ಗಾಟ್ಗೆ ಹೇಳು. ಬೇಗ ಹಣ ಮಾಡುವುದಕ್ಕೆ ಇದೊಳ್ಳೆ ಸ್ಥಳ, ಸ್ಯಾನ್‌ಫ್ರಾನ್ಸಿಸ್ಕೋ ಇನ್ನೂ ಒಳ್ಳೆಯದು ಎಂದು ಹೇಳುತ್ತಾರೆ. ಅವಳು ಏನಾದರೂ ದುಡ್ಡು ಮಾಡಿರುವಳೆ ? - ನಿನಗೆ ಕೋಟ್ಯಾಧೀಶ್ವರ ಸಿಕ್ಕಲಿಲ್ಲ, ನೀನು ಏತಕ್ಕೆ ಅರ್ಧ ಅಥವಾ ಕಾಲು ಕೋಟ್ಯಾಧೀಶ್ವರನಿಗಾದರೂ ಪ್ರಯತ್ನ ಮಾಡಬಾರದು? ಏನೂ ಇಲ್ಲದೆ ಇರುವುದಕ್ಕಿಂತ ಏನಾದರೂ ಇರುವುದು ಮೇಲು, ನನಗೆ ಹಣ ಬೇಕು. ಬೇಕಾದರೆ ಅವನು ಮಿಚಿಗನ್ ಸರೋವರಕ್ಕೆ ಹೋಗಲಿ, ನನ್ನ ಅಭ್ಯಂತರವೇನೂ ಇಲ್ಲ. ಸ್ವಲ್ಪ ದಿನ ದ ಹಿಂದೆ ಇಲ್ಲಿ ಒಂದು ಸಣ್ಣ ಭೂಕಂಪವಾಯಿತು. ಇದು ಚಿಕಾಗೋ ನಗರಕ್ಕೆ ಹೋಗಿ ಇಸಾಬೆಲಾ ಇರುವ ಬಿಲವನ್ನು ತಲೆಕೆಳಗು ಮಾಡಿರಬಹುದು. ಆಗಲೇ ವೇಳೆ ಆಗುತ್ತಿದೆ. ನಾನು ಆಕಳಿಸುತ್ತಿದ್ದೇನೆ. ಅದಕ್ಕೇ ಇಲ್ಲಿಗೇ ನಿಲ್ಲಿಸುತ್ತೇನೆ. ಗುಡ್‌ಬೈ, ಎಲ್ಲಾ ಆಶೀರ್ವಾದಗಳು, ಮತ್ತು ಪ್ರೀತಿಗಳು.</p>
<p>ವಿವೇಕಾನಂದ ೪೪೮, ಶ್ರೀಮತಿ ಓಲ್‌ಬುಲ್‌ ಅವರಿಗೆ *</p>
<p>೧೭ನೇ ಜನವರಿ, ೧೯೦೦ ಪ್ರಿಯ ಧೀರಮಾತಾ, - ನಿಮ್ಮ ಕಾಗದ ಮತ್ತು ಅದರೊಡನೆ ಶಾರದಾನಂದನಿಗೆ ಇದ್ದ ಪತ್ರ ತಲಪಿದವು. ಅದರಲ್ಲಿ ಸ್ವಲ್ಪ ಒಳ್ಳೆಯ ಸುದ್ದಿ ಇದ್ದಿತು. ಈ ವಾರ ಇನ್ನೂ ಹೆಚ್ಚಿನ ಸುದ್ದಿ ಬರಬಹುದೆಂದು ಆಶಿಸುವೆನು. ನೀವು ನಿಮ್ಮ ಯೋಜನೆಯ ವಿಷಯದಲ್ಲಿ ಏನನ್ನೂ ಬರೆಯಲಿಲ್ಲ. ಮಿಸ್ ಗ್ರಿನ್‌ಸೈಡಲ್ ನಿಮ್ಮ ವಿಶ್ವಾಸಕ್ಕೆ ತುಂಬಾ ಕೃತಜ್ಞತೆಯನ್ನು ವ್ಯಕ್ತಪಡಿಸಿ ಕಾಗದ ಬರೆದಿದ್ದಳು. ಇಷ್ಟು ಹೊತ್ತಿಗೆ ತುರಿಯಾನಂದ ಹುಷಾರಾಗುತ್ತಿರುವನು ಎಂದು ಊಹಿಸುತ್ತೇನೆ.</p>
<p>*<span class="en"> C.W, Vol. VIII, P. 489</span></p>

<!-- 349-5/0173-->
<p>ಮಿಸ್ ಮ್ಯಾಕ್‌ಲಿಯಾಡ್ ಮತ್ತು ಶ್ರೀಮತಿ ಲೆಗೆಟ್ಸ್ ಇವರ ಸಹಾಯದಿಂದ ಶಾರದಾನಂದನಿಗೆ ಎರಡು ಸಾವಿರ ರೂಪಾಯಿಗಳನ್ನು ಕಳುಹಿಸಲು ಸಾಧ್ಯವಾಯಿತು. ಅದರಲ್ಲಿ ಬಹುಭಾಗವನ್ನು ಅವರೇ ಕೊಟ್ಟರು. ಉಳಿದದ್ದು ಉಪನ್ಯಾಸಗಳಿಂದ ಬಂದಿತು. ಇಲ್ಲಿ ಮತ್ತು ಬೇರೆ ಎಲ್ಲಿಯೂ ಉಪನ್ಯಾಸದಿಂದ ಇನ್ನು ಹೆಚ್ಚು ದುಡ್ಡು ಸಿಕ್ಕಲಾರದೆಂದು ಭಾವಿಸುತ್ತೇನೆ. ನನ್ನ ಖರ್ಚು ಕೂಡ ಹುಟ್ಟುವುದು ಕಷ್ಟ. ಇಲ್ಲಿ ಅದೂ ಬರುವುದಿಲ್ಲ. ಹಣ ಕೊಡಬೇಕಾದಾಗ ಜನ ಪತ್ತೆ ಇಲ್ಲ. ಈ ದೇಶದಲ್ಲಿ ಉಪನ್ಯಾಸ ಕಾರ್ಯಕ್ಷೇತ್ರವನ್ನು ತುಂಬಾ ಹಿಂಡಿ ಆಗಿದೆ. ಜನ ಇದನ್ನು ಮೀರಿ ಬೆಳೆದಿರುವರು.</p>
<p>ನನ್ನ ಆರೋಗ್ಯ ಈಗ ನಿಜವಾಗಿಯೂ ಉತ್ತಮಗೊಂಡಿದೆ. ಚಿಕಿತ್ಸಕಳು ಈಗ ನಾನು ಎಲ್ಲಿಗೆ ಬೇಕಾದರೂ ಹೋಗಬಹುದೆಂದು ಭಾವಿಸುವಳು. ಚಿಕಿತ್ಸೆ ಏನೋ ಮುಂದುವರಿಯುವುದು. ನಾನು ಕೆಲವು ತಿಂಗಳಲ್ಲಿ ಸಂಪೂರ್ಣ ಗುಣವಾಗುವೆನು. ನಾನಾಗಲೇ ಸಂಪೂರ್ಣ ಗುಣವಾಗಿರುವೆನು ಎಂದು ಅವಳು ಒತ್ತಿ ಹೇಳುತ್ತಾಳೆ. ಇನ್ನು ಮೇಲೆ ಪ್ರಕೃತಿ ತನ್ನ ಕಾವ್ಯವನ್ನು ಮಾಡಬೇಕು. - ನಾನು ಇಲ್ಲಿಗೆ ಮುಖ್ಯವಾಗಿ ಆರೋಗ್ಯದ ನಿಮಿತ್ತ ಬಂದೆ. ಅದು ನನಗೆ ದೊರೆಯಿತು. ಮತ್ತು ಜೊತೆಗೆ ಕೋರ್ಟು ಖರ್ಚಿಗಾಗಿ ಎರಡು ಸಾವಿರ ರೂಪಾಯಿಗಳೂ ದೊರೆತವು: ಒಳ್ಳೆಯದು.</p>
<p>ಉಪನ್ಯಾಸ ವೇದಿಕೆಯ ಮೇಲಿನಿಂದ ನಾನು ಮಾಡುವ ಕೆಲಸ ಇನ್ನುಮೇಲೆ ತೀರಿತು ಎಂದು ನಾನು ಭಾವಿಸುತ್ತೇನೆ. ನಾನು ಪುನಃ ಅಂತಹ ಕೆಲಸಗಳಿಂದ ಆರೋಗ್ಯವನ್ನು `ಕೆಡಿಸಿಕೊಳ್ಳಬೇಕಾಗಿಲ್ಲ.</p>
<p>- ಈಗ ನನಗೆ ಸ್ಪಷ್ಟವಾಗಿ ಕಾಣುತ್ತಿದೆ; ಮಠದ ಹವ್ಯಾಸವನ್ನೆಲ್ಲಾ ಬಿಟ್ಟು ಕೆಲವು ಕಾಲ ನನ್ನ ತಾಯಿಯೊಡನೆ ಇರಬೇಕೆಂದು ಅನ್ನಿಸುತ್ತಿದೆ. ಅವಳು ನನ್ನಿಂದ ತುಂಬಾ ವ್ಯಥೆಪಟ್ಟಿರುವಳು. ಪ್ರಖ್ಯಾತ ಶಂಕರಾಚಾದ್ಯರು ಇದನ್ನೇ ಮಾಡಬೇಕಾಯಿತು. ನಿಮಗೆ ಗೊತ್ತೆ? ಅವಳ ಅಂತ್ಯಕಾಲದಲ್ಲಿ ಕೆಲವು ದಿನಗಳ ಮಟ್ಟಿಗೆ ತಾಯಿಯ ಬಳಿಗೆ ಹೋಗಬೇಕಾಯಿತು. ನಾನು ಒಪ್ಪಿಕೊಳ್ಳುತ್ತೇನೆ. ನಾನೀಗ ಭಗವದಿಚ್ಛೆಗೆ ಬಿಟ್ಟಿರುವೆನು. ನಾನು ಎಂದಿಗಿಂತ ಶಾಂತಚಿತ್ತನಾಗಿರುವೆನು. ಹಣದ ವಿಷಯದಲ್ಲಿ ಮಾತ್ರ ಸ್ವಲ್ಪ ಕಷ್ಟವಿದೆ. ಆಗಲಿ, ಇಂಡಿಯಾ ದೇಶದವರೂ ಕೂಡ ಏನನ್ನಾದರೂ ಕೊಡಬೇಕಾಗಿದೆ. ಮದ್ರಾಸಿನಲ್ಲಿ ಪ್ರಯತ್ನಿಸುತ್ತೇನೆ. ಏನಾದರೂ ಆಗಲಿ, ನಾನು ಪ್ರಯತ್ನಿಸಬೇಕು. ನನ್ನ ತಾಯಿ ಇನ್ನು ಹೆಚ್ಚು ಕಾಲ ಜೀವಿಸಿರಲಾರಳು ಎಂದು ನನಗೆ ಅನ್ನಿಸುತ್ತದೆ. ಅದೂ ಅಲ್ಲದೆ ಸರ್ವ ಶ್ರೇಷ್ಠವಾದ ತ್ಯಾಗವನ್ನು ನಾನು ಮಾಡಬೇಕಾಗಿರುವುದು. ನನ್ನ ಮಹತ್ವಾಕಾಂಕ್ಷೆ, ನಾಯಕತ್ವ, ಕೀರ್ತಿ ಇದನ್ನೆಲ್ಲಾ ತ್ಯಾಗಮಾಡಬೇಕಾಗಿದೆ. ಲೆಗೆಟ್ ಹತ್ತಿರ ಇರುವ ಒಂದು ಸಾವಿರ ಡಾಲರು ಮತ್ತು ಇನ್ನು ಏನಾದರೂ ಸ್ವಲ್ಪ ಸಂಗ್ರಹವಾದರೆ ಕಷ್ಟಕಾಲಕ್ಕೆ ಆಗುವುದು. ನೀವು ನನ್ನನ್ನು ಇಂಡಿಯಾ ದೇಶಕ್ಕೆ ಹಿಂತಿರುಗಿ ಕಳುಹಿಸುವಿರಾ? ನಾನು ಯಾವಾಗ ಬೇಕಾದರೂ</p>

<!-- 349-5/0174-->
<p>ಹೋಗಲು ಸಿದ್ಧನಾಗಿರುವೆನು. ನನ್ನನ್ನು ನೋಡದೆ ಫ್ರಾನ್ಸ್‌ಗೆ ಹೋಗಬೇಡಿ. ಜೋ, ಮಾರ್ಗಾಟ್ ಇಂತಹ ಕನಸುಣಿಗಳೊಂದಿಗೆ ಹೋಲಿಸಿದರೆ ನಾನು ವ್ಯವಹಾರ ಚತುರನಾಗಿರುವೆನು. ಅವರು ತಮ್ಮ ಕನಸನ್ನು ನನಗಾಗಿ ಈಡೇರಿಸಲಿ, ಅವು ಕನಸಿಗಿಂತ ಹೆಚ್ಚು ಏನೂ ಅಲ್ಲ. ನಾನು ಶಾರದಾನಂದ, ಬ್ರಹ್ಮಾನಂದ ಮತ್ತು ನಿಮ್ಮ ಹೆಸರಿನಲ್ಲಿ ಮಠದ ಟ್ರಸ್ಟ್ ಡೀಡ್ ಅನ್ನು ಮಾಡಬೇಕೆಂದಿರುವೆನು. ಶಾರದಾನಂದನಿಂದ ಕಾಗದ ಪತ್ರಗಳು ಬಂದೊಡನೆಯೆ ಅದನ್ನು ಮಾಡುತ್ತೇನೆ. ಅನಂತರ ನನ್ನ ಕೈಯನ್ನು ತೊಳೆದುಕೊಳ್ಳುತ್ತೇನೆ. ನನಗೆ ವಿಶ್ರಾಂತಿ, ಊಟ, ಕೆಲವು ಪುಸ್ತಕಗಳು ಬೇಕು. ಯಾವುದಾದರೂ ಒಂದು ವಿದ್ವತ್ ಪೂರ್ಣವಾದ ಕೆಲಸವನ್ನು ಮಾಡಬೇಕೆಂದಿರುವೆನು. ಈಗ ತಾಯಿ ಸ್ಪಷ್ಟವಾಗಿ ಈ ಬೆಳಕನ್ನು ತೋರುತ್ತಿರುವಳು. ಅವಳು ಮೊದಲು ಇದನ್ನು ನಿಮಗೆ ತೋರಿದಳು ಎಂಬುದೇನೋ ನಿಜ, ನಾನು ಆಗ ಇದನ್ನು ನಂಬುತ್ತಿರಲಿಲ್ಲ. ಆದರೆ ಈಗ ನನಗೆ ಕಾಣುತ್ತಿದೆ. ೧೮೮೪ ರಲ್ಲಿ ನನ್ನ ತಾಯಿಯನ್ನು ತ್ಯಜಿಸಿದ್ದು ದೊಡ್ಡ ತ್ಯಾಗ - ಆದರೆ ಈಗ ತಾಯಿಯ ಬಳಿಗೆ ಹೋಗುವುದು ಅದಕ್ಕಿಂತ ದೊಡ್ಡ ತ್ಯಾಗ - ಜಗನ್ಮಾತೆಯು ಹಿಂದೆ ಶಂಕರಾಚಾರ್ಯರು ಯಾವ ಅನುಭವವನ್ನು ಪಡೆಯುವಂತೆ ಮಾಡಿದಳೋ ಅದೇ ಅನುಭವವನ್ನು ನಾನೂ ಪಡೆಯುವಂತೆ ಮಾಡುತ್ತಾಳೆ ಎಂದು ತೋರುತ್ತದೆ. ಅಲ್ಲವೆ? ನನಗಿಂತ ನೀವು ಚೆನ್ನಾಗಿ ಸಲಹೆ ಕೊಡಬಲ್ಲಿರಿ ಎಂದು ನಾನು ನಂಬುತ್ತೇನೆ - ಜೋ ಮತ್ತು ಮಾರ್ಗಾಟ್ ದೊಡ್ಡಜೀವಿಗಳು. ಆದರೆ ಈಗ ನನ್ನ ಮಾರ್ಗದರ್ಶನಕ್ಕೆ ತಾಯಿ ನಿಮಗೆ ಬೆಳಕನ್ನು ಕಳುಹಿಸು ತಿರುವಳು. ನಿಮಗೆ ಬೆಳಕೇನಾದರೂ ಕಾಣುವುದೆ? ನೀವು ನನಗೆ ಏನು ಸಲಹೆ ಕೊಡುವಿರಿ? ನೀವು ನನ್ನನ್ನು ಮನೆಗೆ ಕಳುಹಿಸದೆ ಈ ದೇಶವನ್ನು ಬಿಡಬೇಡಿ. ಇಷ್ಟನ್ನು ಮಾಡಿ,</p>
<p>ನಾನೊಂದು ಮಗು. ನಾನೇನು ಕೆಲಸ ಮಾಡಬಲ್ಲೆ! ನನ್ನ ಶಕ್ತಿಯನ್ನೆಲ್ಲಾ ನಿಮಗೆ ರವಾನಿಸಿದ್ದೇನೆ. ನನಗೆ ಅದು ಕಾಣುತ್ತಿದೆ. ನಾನು ಉಪನ್ಯಾಸ ವೇದಿಕೆಯ ಮೇಲಿನಿಂದ ಇನ್ನು ಕೆಲಸಮಾಡಲಾರೆ. ಇದನ್ನು ಯಾರಿಗೂ ಹೇಳಬೇಡಿ, ಜೋಗೆ ಕೂಡ ಹೇಳಬೇಡಿ. ನನಗೆ ವಿಶ್ರಾಂತಿ ಬೇಕು. ನನಗೆ ಆಯಾಸವಾಗಿದೆ ಎಂದು ಅಲ್ಲ. ನನ್ನ ಮುಂದಿನ ಕೆಲಸವೇ ರಾಮಕೃಷ್ಣರು ಮಾಡುತ್ತಿದ್ದಂತೆ ಅದ್ಭುತವಾದ ಸ್ಪರ್ಶ, ಮಾತಲ್ಲ. ನನ್ನ ಸಂದೇಶ ನಿಮಗೆ ದೊರೆತಿದೆ, ನನ್ನ ಧ್ವನಿ ಮಾರ್ಗರೆಟ್‌ಗೆ ದೊರೆತಿದೆ. ಇನ್ನು ಮೇಲೆ ಅವು ನನ್ನಲ್ಲಿ ಇಲ್ಲ. ನನಗೆ ಸಂತೋಷ. ನಾನೀಗ ಎಲ್ಲವನ್ನೂ ಅರ್ಪಣ ಮಾಡಿದ್ದೇನೆ. ನನ್ನನ್ನು ಇಂಡಿಯಾ ದೇಶಕ್ಕೆ ಸಾಗಿಸಿ, ಅಷ್ಟು ಮಾತ್ರ. ಇದನ್ನು ಮಾಡುವುದಿಲ್ಲವೆ? ಜಗನ್ಮಾತೆಯು ಮಾಡುವಂತೆ ಪ್ರೇರೇಪಿಸುವಳು, ಇದರಲ್ಲಿ ಸಂದೇಹವಿಲ್ಲ.</p>
<p>ಎಂದೆಂದಿಗೂ ನಿಮ್ಮ ಮಗ</p>
<p>ವಿವೇಕಾನಂದ</p>

<!-- 349-5/0175-->

<p>೪ರ್೪ *</p>
<p>ಲಾಸಾಂಜಲೀಸ್ ೨೪ನೇ ಜನವರಿ, ೧೯೦೦</p>
<p>ಪ್ರಿಯ ಮಾರ್ಗಾಟ್,</p>
<p>ನಾನು ಅರಸುತ್ತಿರುವ ವಿಶ್ರಾಂತಿ, ಶಾಂತಿ ಎಂದಿಗೂ ಬರುವುದೇ ಇಲ್ಲವೇನೋ ಎನ್ನಿಸುತ್ತಿದೆ. ಆದರೆ ಜಗನ್ಮಾತೆ ನನ್ನ ಮೂಲಕ ಇತರರಿಗೆ, ಕಡೆಯಪಕ್ಷ, ನನ್ನ ಮಾತೃಭೂಮಿಗೆ ಕಲ್ಯಾಣವನ್ನುಂಟುಮಾಡುವಳು. ನಮ್ಮ ಅದೃಷ್ಟದಂತಾಗಲಿ ಎಂದು ಅದಕ್ಕೆ ಶರಣಾಗುವುದು ಸುಲಭವಾದ ತ್ಯಾಗ, ನಾವು ಪ್ರತಿಯೊಬ್ಬರೂ ಅವನವನ ಹಾದಿಯಲ್ಲಿ ನಾವೆಲ್ಲರೂ ಆಹುತಿಯಾಗಿರುವೆವು, ಈ ಮಹತ್ತಾದ ಪೂಜೆ ಬಿಡದೆ ಮುಂದುವರಿಯುತ್ತಿದೆ. ಕೇವಲ ಇದೊಂದು ಅಸಾಧಾರಣ ನರಬಲಿ ಎಂದಲ್ಲದೆ ಮತ್ತೆ ಯಾರಿಗೂ ಬೇರಾವ ಅರ್ಥವೂ ಗೋಚರವಾಗುವುದಿಲ್ಲ. ಯಾರು ಇದಕ್ಕೆ ಮನಃಪೂರ್ವಕವಾಗಿ ಸಿದ್ಧವಾಗಿರುವರೋ ಅವರು ಬಹುಪಾಲು ನೋವಿನಿಂದ ಪಾರಾಗುವರು. ಯಾರು ಅದನ್ನು ಪ್ರತಿಭಟಿಸುವರೋ ಅವರು ಕುಸಿದು ಸೊರಗಿ ಮತ್ತೂ ಹೆಚ್ಚು ಯಾತನೆಗೀಡಾಗುವರು. ನಾನು ಈಗ ಸ್ವಂತ ಇಷ್ಟದಿಂದಲೇ ಸಿದ್ಧನಾಗಬೇಕೆಂದು ನಿಶ್ಚಯಿಸಿರುವೆನು.</p>
<p>ನಿನ್ನ</p>
<p>ವಿವೇಕಾನಂದ</p>
<p>೪೫೦. ಸೋದರಿ ನಿವೇದಿತೆಗೆ * *</p>
<p>ಲಾಸಾಂಜಲೀಸ್</p>
<p>೧೫ನೇ ಫೆಬ್ರವರಿ, ೧೯೮೦ ನನ್ನ ಪ್ರಿಯ ನಿವೇದಿತಾ, - ನಿನ್ನ ಕಾಗದ ಇಂದು ಪಸದೇನಾದಲ್ಲಿ ನನ್ನ ಕೈ ಸೇರಿತು. ಇಲ್ಲಿಯವರೆಗೆ ನ್ಯೂಯಾರ್ಕ್‌ನಿಂದ, ಶ್ರೀಮತಿ ಜೋಯಿಂದ ಯಾವೊಂದು ಸಮಾಚಾರವೂ ನನಗೆ ತಿಳಿದಿಲ್ಲ - ಆದರೂ ಜೋ ನಿನ್ನನ್ನು ಚಿಕಾಗೋದಲ್ಲಿ ಸಂಧಿಸಲಾಗಲಿಲ್ಲವೆಂದು ನನಗೆ ಗೊತ್ತಾಯಿತು.</p>
<p>ಇಂಗ್ಲೆಂಡಿನಿಂದ ಇಂಗ್ಲಿಷ್ ವರ್ತಮಾನ ಪತ್ರಿಕೆಗಳ ಒಂದು ಕಂತೆಯೇ ಬಂದಿತ್ತು. ಲಕೋಟೆಯ ಮೇಲೆ ನನಗೆ ಶುಭಾಶಯಗಳನ್ನು ಕೋರಿ ಒಂದು ವಾಕ್ಯವನ್ನು ಬರೆದು ರುಜು ಹಾಕಿತ್ತು: ಎಫ್.ಎಚ್.ಎಂ. ಅವುಗಳಲ್ಲಿ ಏನು ಒಂದು ಮುಖ್ಯ ವಿಷಯಗಳೂ ಇರಲಿಲ್ಲ. ನಾನು ಮಿಸ್ ಮುಲ್ಲರ್‌ಗೆ ಒಂದು ಕಾಗದವನ್ನು ಬರೆಯಬಹುದಾಗಿತ್ತು; ಆದರೆ ಅವರ ವಿಳಾಸ ಗೊತ್ತಿರಲಿಲ್ಲ: ಅಲ್ಲದೆ ನಾನು ಆಕೆಯನ್ನು ಗಾಬರಿಪಡಿಸಲು ಹೆದರಿದೆ.</p>
<p>*<span class="en"> C.W, Vol. VI, P 422</span></p>
<p>**<span class="en"> C.W, Vol. VI, P. 423</span></p>

<!-- 349-5/0176-->
<p>ಇದೇ ಸಂದರ್ಭದಲ್ಲಿ ಶ್ರೀಮತಿ ಲೆಗೆಟ್ ನನಗೆ ಸಹಾಯ ಮಾಡಲು ಪ್ರತಿವರ್ಷ ೧೦೦ ಡಾಲರ್‌ ಚಂದ ಎತ್ತುವ ಯೋಜನೆ ಹಾಕಿಕೊಂಡಿರುವರು. ೧೯೦೦ರ ಚಂದವಾಗಿ ಅವರೇ ೧೦೦ ಡಾಲರ್ ಮೊದಲು ಕೊಟ್ಟಿರುವರು, ಮತ್ತು ಉಳಿದಿಬ್ಬರನ್ನೂ ಕೊಡುವಂತೆ ಮಾಡಿರುವರು. ಅನಂತರ ನನ್ನ ಸ್ನೇಹಿತರಿಗೆ ಪತ್ರ ಬರೆದು ಇದರಲ್ಲಿ ಸೇರಿಕೊಳ್ಳಲು ಕೇಳಿಕೊಂಡಿರುವರು. ಶ್ರೀಮತಿ ಮಿಲ್ಲರ್‌ಗೆ ಅವರು ಬರೆಯುವುದು ನನಗೆ ಇಷ್ಟವಿರಲಿಲ್ಲ. ಆದರೆ ನನಗೆ ತಿಳಿಯುವುದಕ್ಕೆ ಮುಂಚೆಯೇ ಅವರು ಬರೆದಾಗಿತ್ತು. ಶ್ರೀಮತಿ ಹೇಲಳಿಂದ ಸೌಜನ್ಯಪೂರ್ಣವಾದ ನಿಷೇಧಾತ್ಮಕ ಉತ್ತರ ಬಂತು - ಬರೆದವಳು ಮೇರಿ ಹೇಲ್. ಆದರೆ ಆ ಕುಟುಂಬದವರಿಗೆ ನನ್ನ ಮೇಲಿನ ಪ್ರೀತಿಯನ್ನು ಮಾತ್ರ ಒತ್ತಿ ಹೇಳಿರುವರು. ಶ್ರೀಮತಿ ಹೇಲ್ ಮತ್ತು ಮೇರಿ ಅಸಂತೃಪ್ತರಾಗಿರುವರೆಂದು ಕಾಣುತ್ತದೆ. ಆದರೆ ಇದರಲ್ಲಿ ನನ್ನ ದೋಷವೇನೂ ಇಲ್ಲ.</p>
<p>ಕಲ್ಕತ್ತೆಯಲ್ಲಿ ನಿರಂಜನನಿಗೆ ಸಖತ್ ಖಾಯಿಲೆ ಎಂಬ ವರ್ತಮಾನ ಶ್ರೀಮತಿ ಸೇವಿಯರ್ ಅವರಿಂದ ಬಂದಿದೆ. ಅವನು ಈವರೆಗೆ ಜೀವಂತನಾಗಿರುವನೋ ಅಥವಾ ದೇಹತ್ಯಾಗ ಮಾಡಿರುವನೋ ಗೊತ್ತಿಲ್ಲ. ಆದರೆ ನಾನು ಶಕ್ತಿಯುತನಾಗಿದ್ದೇನೆ. ಮಾನಸಿಕವಾಗಿ ಹಿಂದೆಂದಿಗಿಂತಲೂ ಹೆಚ್ಚು ಶಕ್ತಿಶಾಲಿಯಾಗಿದ್ದೇನೆ, ಮಾರ್ಗರೆಟ್, ನಾನು ಮಾನಸಿಕವಾಗಿ ನನ್ನ ಹೃದಯವನ್ನು ನೇರಮಾಡುವುದರಲ್ಲಿ ತೊಡಗಿದ್ದೆ. ಈಗ ನಾನು ಸಂನ್ಯಾಸಿ ಜೀವನದ ಹತ್ತಿರ ಹತ್ತಿರ ಬರುತ್ತಿದ್ದೇನೆ. ಶಾರದಾನಂದನಿಂದ ಎರಡು ವಾರಗಳಿಂದಲೂ ಪತ್ರವಿಲ್ಲ. ಸ್ಯಾನ್‌ಫ್ರಾನ್ಸಿಸ್ಕೋಗೆ ಮುಂದಿನ ವಾರ ಹೋಗುತ್ತೇನೆ. ಅಲ್ಲಿ ಏನಾದರೂ ಉತ್ತಮವಾದುದನ್ನು ಮಾಡಬಹುದೆಂದು ಭಾವಿಸಿದ್ದೇನೆ.</p>
<p>....ನಿನಗೆ ಆ ಕಥೆಗಳು ಸಿಕ್ಕಿದುದನ್ನು ಕೇಳಿ ನನಗೆ ಸಂತೋಷವಾಯಿತು. ಅವನ್ನು ಪುನಃ ಬರೆಯಬೇಕೆಂದು ನಿನಗೆ ಆಲೋಚನೆಯಿದ್ದರೆ ಹಾಗೇ ಮಾಡು. ಯಾರಾದರೂ ಮುದ್ರಿಸುವವರು ಸಿಕ್ಕಿದರೆ ಅದನ್ನು ಪ್ರಕಟಿಸು. ಅದರಿಂದ ಏನಾದರೂ ಹಣ ಬಂದರೆ ನಿನ್ನ ಕೆಲಸಕ್ಕೆ ಉಪಯೋಗಿಸಿಕೊ.</p>
<p>ಸರಿ - ನಿನ್ನ ಶಾಲೆಗೆ ಹಣ ಒದಗಿ ಬರುವುದು. ಎಂದಿಗೂ ಅಂಜಬೇಡ - ಅದು ಬಂದೇ ತೀರಬೇಕು. ಬಾರದಿದ್ದಲ್ಲಿ ಅದಕ್ಕೇಕೆ ಗಮನ ಕೊಡಬೇಕು? ಒಂದು ಹಾದಿ ಮತ್ತೊಂದು ಹಾದಿಯಷ್ಟೇ ಒಳ್ಳೆಯದು. ಜಗನ್ಮಾತೆಗೆ ಉತ್ತಮವಾದುದೇನೆಂದು ಗೊತ್ತಿದೆ. ನಾನು ಶೀಘ್ರದಲ್ಲಿಯೇ ಪೂರ್ವಪ್ರದೇಶಕ್ಕೆ ಬರುವೆನೋ ಇಲ್ಲವೋ ಗೊತ್ತಿಲ್ಲ. ನನಗೆ ಅನುಕೂಲ ದೊರೆತಲ್ಲಿ ನಾನು ಖಂಡಿತವಾಗಿಯೂ ಇಂಡಿಯಾನಾಕ್ಕೆ ಹೋಗುವೆ.</p>
<p>ಅಂತರರಾಷ್ಟ್ರೀಯ ಯೋಜನೆ ಒಳ್ಳೆಯದು. ಅದಕ್ಕೆ ಸೇರಲು ಯಾವ ಅಡ್ಡಿಯೂ ಇಲ್ಲ. ನಿನ್ನ ಮೂಲಕ ಕೆಲವು ಭಾರತೀಯ ಸ್ತ್ರೀಯರು ಸಂಸ್ಥೆಯನ್ನು ಸೇರುವಂತೆ ಮಾಡಲು ಮಧ್ಯವರ್ತಿಯಾಗು. ಅದು ಉತ್ತಮವಾದುದು...</p>
<p>ನಮ್ಮ ಕೆಲಸ ಅಭಿವೃದ್ಧಿಯಾಗಿಯೇ ತೀರುವುದು. ಅದಕ್ಕಾಗಿ ಎಂದಿಗೂ ವ್ಯಸನ ಪಡಬೇಡ. ಈ ಯುದ್ಧ ಮುಗಿದ ಕೂಡಲೇ ನಾವು ಇಂಗ್ಲೆಂಡಿಗೆ ಹೋಗಿ ಅಲ್ಲಿ</p>

<!-- 349-5/0177-->
<p>ಮಹತ್ಕಾರ್ಯಗಳನ್ನು ಮಾಡಲು ಪ್ರಯತ್ನಿಸೋಣ. ನಿನ್ನ ಅಭಿಪ್ರಾಯವೇನು? ನಾನು “ಮದರ್ ಸುಪೀರಿಯರ್'ಗೆ ಪತ್ರ ಬರೆಯಲೇನು? ಹಾಗಿದ್ದಲ್ಲಿ ಆಕೆ ಇರುವುದೆಲ್ಲಿ ಎಂಬುದನ್ನು ನನಗೆ ತಿಳಿಸು. ಆಕೆ ನಿನಗೆ ಪತ್ರ ಬರೆದಿರುವಳೇ? ಸ್ವಗ್ಗಿಯಂಥವರು ಮತ್ತು ಡೋಲಾಯಮಾನವಾದ ಮನಸ್ಸುಳ್ಳವರು ಸರಿಹೋಗುವರು - ಸ್ವಲ್ಪ ತಾಳು.</p>
<p>ನೀನು ನಿನ್ನ ಶಿಕ್ಷಣವನ್ನು ಪಡೆಯುತ್ತಿರುವೆ - ಅಷ್ಟೇ ನನಗೆ ಬೇಕಾಗಿರುವುದು. ನಾನೂ ಹಾಗೆಯೇ; ನಾವು ಅರ್ಹತೆ ಪಡೆದ ಗಳಿಗೆಯೇ ಹಣ ಮತ್ತು ಜನಸಹಾಯ ನಮ್ಮೆಡೆಗೆ ಹರಿದುಬರುವುದು. ಸದ್ಯಕ್ಕೆ ನನ್ನ ನರಗಳ ಉದ್ರೇಕ ಸ್ಥಿತಿ ಮತ್ತು ನಿನ್ನ ಭಾವೋದ್ವೇಗ ಎರಡರ ಮಧ್ಯೆ ಎಲ್ಲವೂ ಈಗ ಅಸ್ತವ್ಯಸ್ತವಾಗುತ್ತಿತ್ತು. ಆದ್ದರಿಂದಲೇ ಜಗನ್ಮಾತೆ ನನ್ನ ನರಗಳ ಕ್ರೋಬೆಯನ್ನು ಗುಣಪಡಿಸುತ್ತಿರುವಳು. ಸಮಬುದ್ದಿಯುಳ್ಳವಳನ್ನಾಗಿ ಮಾಡಲು ನಿನ್ನನ್ನು ಶಿಕ್ಷಣಕ್ಕೆ ಗುರಿಮಾಡಿರುವಳು - ಅನಂತರ ನಾವು ಮುಂದೆ ಹೋಗುವೆವು, ಈ ಬಾರಿ ಶುಭಶಕ್ತಿ ಕೊಂಚಕೊಂಚವಾಗಿ ಬರುತ್ತಿದೆ ಎಂಬುದರಲ್ಲಿ ಸಂದೇಹವೇ ಇಲ್ಲ. ಪ್ರಾಚೀನ ದೇಶದ ಅಸ್ತಿಭಾರವನ್ನೇ ಈ ಬಾರಿ ನಾವು ಅಲ್ಲಾಡಿಸುವೆವು.</p>
<p>...ನಾನು ಶಾಂತಿಯನ್ನು ಪಡೆಯುತ್ತಿದ್ದೇನೆ. ಏನು ಬೇಕಾದರೂ ಬರಲಿ ನಾನು ಸಿದ್ದವಾಗಿದ್ದೇನೆ. ಮುಂದಿನ ಆಟದಲ್ಲಿ ಯಾವ ವಿಪತ್ತು ಬೇಕಾದರೂ ಸಂಭವಿಸಬಹುದು. ಒಂದನ್ನೂ ತಪ್ಪಿಸಿಕೊಳ್ಳುವುದಿಲ್ಲ. ಅದೇ ಮುಂದಿನ ಅಧ್ಯಾಯ.</p>
<p>ಸಮಸ್ತ ಪ್ರೇಮ ವಿಶ್ವಾಸಪೂರ್ವಕ</p>
<p>ವಿವೇಕಾನಂದ</p>
<p>೪೫೧. ಶ್ರೀಮತಿ ಓಲ್‌ಬುಲ್‌ ಅವರಿಗೆ*</p>
<p>ಲಾಸಾಂಜಲೀಸ್</p>
<p>೧೫ನೇ ಫೆಬ್ರವರಿ, ೧೯೦೦ ಪ್ರಿಯ ಧೀರಮಾತಾ,</p>
<p>ಈ ಕಾಗದ ನಿಮಗೆ ತಲಪುವುದರೊಳಗೆ ನಾನು ಸ್ಕ್ಯಾನ್ ಫ್ರಾನ್ಸಿಸ್ಕೋಗೆ ಹೊರಟುಹೋಗಿರುತ್ತೇನೆ. ಕೆಲಸದ ವಿಷಯವೆಲ್ಲ ನಿಮಗಾಗಲೇ ಗೊತ್ತಿದೆ. ನಾನು ಹೆಚ್ಚು ಕೆಲಸ ಮಾಡಲಿಲ್ಲ. ಆದರೆ ನಾನು ದೈಹಿಕವಾಗಿ ಮತ್ತು ಮಾನಸಿಕವಾಗಿ ದಿನಕಳೆದಂತೆ ಬಲವಾಗುತ್ತಾ ಬರುತ್ತಿರುವೆ. ಕೆಲವು ದಿನ ನಾನು ಎಲ್ಲವನ್ನೂ ಸಹಿಸಬಲ್ಲೆ, ಎಲ್ಲವನ್ನೂ ಅನುಭವಿಸಬಲ್ಲೆ ಎನ್ನಿಸುವುದು. ಮಿಸ್ ಮುಲ್ಲರ್ ಕಳುಹಿಸಿದ ಪತ್ರದ ಗಂಟಿನಲ್ಲಿ ಮುಖ್ಯವಾದದ್ದು ಏನೂ ಇರಲಿಲ್ಲ. ಅವಳ ವಿಳಾಸ ನನಗೆ ಗೊತ್ತಿಲ್ಲದೇ ಇದ್ದುದರಿಂದ ಕಾಗದ ಬರೆಯಲಿಲ್ಲ. ಅದೂ ಅಲ್ಲದೆ ನನಗೆ ಅಂಜಿಕೆಯಾಗಿದೆ.</p>
<p>*<span class="en"> C.W, Vol. VIII, P. 491</span></p>

<!-- 349-5/0178-->
<p>00</p>
<p>ನಾನು ಯಾವಾಗಲೂ ಒಬ್ಬನೇ ಇರುವಾಗ ಚೆನ್ನಾಗಿ ಕೆಲಸ ಮಾಡಬಲ್ಲೆ, ನಾನು ಒಬ್ಬನೇ ಇರುವಾಗಲೇ ಮಾನಸಿಕವಾಗಿಯಾಗಲಿ, ಶಾರೀರಿಕವಾಗಿಯಾಗಲಿ ಶ್ರೇಷ್ಠವಾಗಿರುವುದು. ನನ್ನ ಗುರುಭಾಯಿಗಳಿಂದ ಎಂಟು ವರ್ಷಗಳ ಕಾಲ ಹೊರಗೆ ಇದ್ದ ಸಮಯದಲ್ಲಿ ಒಂದು ದಿನವೂ ಖಾಯಿಲೆ ಬಿದ್ದಂತೆ ಕಾಣೆ. ನಾನು ಈಗ ಪುನಃ ಏಕಾಂಗಿಯಾಗಿರುವುದಕ್ಕೆ ಅಣಿಯಾಗುತ್ತಿರುವೆನು. ಇದು ವಿಚಿತ್ರ ವ್ಯಾಪಾರವಾಗಿರ ಬಹುದು. ಆದರೆ ಜಗನ್ಮಾತೆ ನಾನಿದನ್ನೆ ಮಾಡಬೇಕೆನ್ನುವುದು, ಜೋ ಇಚ್ಚಿಸುವಂತೆ “ಖಡ್ಗಮೃಗದಂತೆ ಏಕಾಂಗಿಯಾಗಿ ಚಲಿಸುವುದು.” ಪಾಪ, ತುರಿಯಾನಂದ ಅಷ್ಟು ನರಳಿದ. ಆದರೆ ನನಗೆ ಸ್ವಲ್ಪವೂ ಹೇಳಲಿಲ್ಲ. ಅವನೆಷ್ಟು ಬಲಿಷ್ಠ ಮತ್ತು ಒಳ್ಳೆಯವನು. ಶ್ರೀಮತಿ ಸೇವಿಯರ್ ಅವರಿಂದ ನಿರಂಜನ ಕಲ್ಕತ್ತೆಯಲ್ಲಿ ತುಂಬಾ ಖಾಯಿಲೆಯಿಂದ ನರಳುತ್ತಿರುವನು ಎಂದು ಕೇಳಿದೆ. ಇಷ್ಟು ಹೊತ್ತಿಗೆ ಯಾರಿಗೆ ಗೊತ್ತು ಅವನು ಬದುಕಿರುವನೊ? ಸತ್ತಿರುವನೊ? ಒಳ್ಳೆಯದು ಕೆಟ್ಟದ್ದು ಎರಡಕ್ಕೂ ಜೊತೆ ಇಷ್ಟ, ಇದೊಂದು ವಿಚಿತ್ರ. ಯಾವಾಗಲೂ ಜೊತೆ ಜೊತೆಯಲ್ಲಿಯೇ ಅವು ಬರುವುವು. ನನ್ನ ಸೋದರತ್ತೆಯ ಮಗಳು ಒಂದು ಕಾಗದ ಬರೆದಿದ್ದಳು. ಅದರಲ್ಲಿ ಅವಳ ಮಗಳು (ದತ್ತು ಮಗಳು) ತೀರಿಹೋದಳು ಎಂದು ತಿಳಿಸಿರುವಳು. ದುಃಖಪಡುವುದೇ ಭಾರತದ ಹಣೆಯಬರಹ ಎಂದು ತಿಳಿಯುವುದು ! ನಾನು ಈಗ ಯಾವುದನ್ನೂ ಲೆಕ್ಕಿಸುತ್ತಿಲ್ಲ; ಹೆಚ್ಚು ಗಂಭೀರವಾಗುತ್ತಿದ್ದೇನೆ. ಒಳ್ಳೆಯದು ಯಾವುದು ಎಂಬುದು ಜಗನ್ಮಾತೆಗೆ ಗೊತ್ತು. ಕಳೆದ ಎರಡು ಮೂರು ವರ್ಷಗಳಿಂದ ನನ್ನ ದೌರ್ಬಲ್ಯವನ್ನು ವ್ಯಕ್ತಗೊಳಿಸಿದ್ದಕ್ಕೆ ನನಗೆ ನಾಚಿಕೆಯಾಗುವುದು. ಇದು ಕೊನೆಗೊಂಡುದಕ್ಕೆ ಸಂತೋಷ.</p>
<p>ಎಂದಿಗೂ ನಿಮ್ಮನ್ನು ಪ್ರೀತಿಸುವ ಮಗ</p>
<p>ವಿವೇಕಾನಂದ ೪೫೨. ಮಿಸ್ ಮೇರಿ ಹೇಲ್‌ ಅವರಿಗೆ *</p>
<p>ಪಾಸನ</p>
<p>೨೦ನೇ ಫೆಬ್ರವರಿ, ೧೯೦೦ ನನ್ನ ಪ್ರಿಯ ಮೇರಿ,</p>
<p>ಶ್ರೀಯುತ ಹೇಲ್‌ರವರು ಸ್ವರ್ಗಸ್ಥರಾದರೆಂಬ ವಿಷಾದಕರವಾದ ಸಮಾಚಾರವನ್ನು ಹೊತ್ತುತಂದ ನಿನ್ನ ಪತ್ರ ನಿನ್ನೆಯದಿನ ನನ್ನ ಕೈ ಸೇರಿತು. ಸಂನ್ಯಾಸಿಯ ಶಿಕ್ಷಣವನ್ನು ಪಡೆದಾದ ಮೇಲೂ ಹೃದಯದಲ್ಲಿ ಕರುಣೆ ಇನ್ನೂ ಜೀವಿಸಿದೆಯಲ್ಲ ಎಂದು ನಾನು ದುಃಖಿಸುತ್ತಿದ್ದೇನೆ; ಅಲ್ಲದೆ ನಾನು ಜೀವನದಲ್ಲಿ ಕಂಡ ಅತ್ಯುತ್ತಮ ವ್ಯಕ್ತಿಗಳಲ್ಲಿ ಶ್ರೀಯುತ ಹೇಲರೂ ಒಬ್ಬರು. ವಾಸ್ತವವಾಗಿ ನಿಮಗೆಲ್ಲರಿಗೂ ಸಂಭವಿಸಿದ ಪ್ರಥಮ ದುರಂತ ಘಟನೆ ಇದು.' ಆದ್ದರಿಂದ ನೀನು ಬಹಳ ದುಃಖತಪ್ತಳಾಗಿ ಸಂಕಟ ಪಡುತ್ತಿರುವೆ. ಹಾಗೆಯೇ ತಾಯಿ ಚರ್ಚ್, ಹ್ಯಾರಿಯಟ್ ಮತ್ತು ಉಳಿದವರೆಲ್ಲ</p>
<p>*<span class="en"> C.W, Vol. VIII, P. 492</span></p>

<!-- 349-5/0179-->
<p>ದುಃಖಾರ್ತರಾಗಿರುವಿರಿ. ವಿಶೇಷವಾಗಿ, ಈ ರೀತಿಯ ದುಃಖ ನಿಮಗೆ ಪ್ರಾಪ್ತವಾಗಿರುವುದು ಇದೇ ಮೊದಲ ಬಾರಿಯಾದುದರಿಂದ, ಅಲ್ಲವೆ? ನಾನು ಅನೇಕರನ್ನು ಕಳೆದುಕೊಂಡೆ, ಬೇಕಾದಷ್ಟು ಸಂಕಟಪಟ್ಟಿರುವೆ. ಯಾರಾದರೂ ಕಣ್ಮುಚ್ಚಿದಾಗ ನನ್ನ ದುಃಖಕ್ಕೆ ಕಾರಣವೇನೆಂದರೆ ನಾನು ಆ ವ್ಯಕ್ತಿಗೆ ಸಾಕಷ್ಟು ಒಳ್ಳೆಯವನಾಗಿರಲಿಲ್ಲವೆಂಬ ಮನೋಭಾವನೆ. ನನ್ನ ತಂದೆ ಸ್ವರ್ಗಸ್ಥರಾದಾಗ, ನಾನು ಎಷ್ಟೊಂದು ಅವಿಧೇಯನಾಗಿದ್ದನೆಂದು ತಿಂಗಳುಗಟ್ಟಲೆ ತೀವ್ರ ಯಾತನೆಯನ್ನು ಅನುಭವಿಸಿದೆ. ನೀನು ಬಹಳ ಕರ್ತವ್ಯನಿಷ್ಠಳಾಗಿದ್ದೆ ; ನೀನೇನಾದರೂ ಆ ರೀತಿ ಯೋಚಿಸುತ್ತಿದ್ದರೆ ಅದು ಕೇವಲ ವ್ಯಥೆಯ ಒಂದು ಸ್ವರೂಪವೆಂದು ತಿಳಿ...</p>
<p>ಮೇರಿ, ನಿನ್ನ ನಿಜವಾದ ಜೀವನ ಇದೀಗ ಆರಂಭವಾಗುತ್ತಿದೆ. ನಾವು ಬೇಕಾದಷ್ಟು ಗ್ರಂಥಗಳನ್ನು ಓದಬಹುದು, ಭಾಷಣಗಳನ್ನು ಕೇಳಬಹುದು. ದೀರ್ಘವಾಗಿ ಮಾತನಾಡಬಹುದು. ಆದರೆ ಅನುಭವವೇ ನಮ್ಮ ಏಕಮಾತ್ರ ಗುರು. ಅದೊಂದೇ ನಮ್ಮ ಕಣ್ಣೆರೆಯುವಂತೆ ಮಾಡುವುದು. ಈಗ ಹೇಗಿರುವುದೋ ಹಾಗೆ ಇರುವುದೇ ಉತ್ತಮ. ನಗು ಮತ್ತು ಕಣ್ಣೀರಿನ ಮೂಲಕ ನಾವು ಕಲಿಯುತ್ತೇವೆ. ಏಕೆಂದು ನಾವು ಅರಿಯೆವು, ಆದರೆ ಹಾಗಿರುವುದನ್ನು ಮಾತ್ರ ನೋಡುವೆವು, ಅಷ್ಟೆ ಸಾಕು, ತಾಯಿ ಚರ್ಚ್, ಅವರೇನೊ ಧರ್ಮದಲ್ಲಿ ಮನಸ್ಸಮಾಧಾನ ಪಡೆಯುವರು. ನಾವೆಲ್ಲರೂ ಅನವರತ ಶುಭಸ್ವಪ್ನಗಳನ್ನೇ ಕಾಣುವಂತಿದ್ದರೆ ಎಷ್ಟು ಚೆನ್ನಾಗಿರುತ್ತಿತ್ತು !</p>
<p>ನೀನು ಜೀವಾದ್ಯಂತವೂ ಆಶ್ರಯವನ್ನು ಪಡೆದೆ. ನಾನು ಮೊದಲಿನಿಂದ ಕೊನೆಯವರೆಗೂ ಸಹಿಸಲಶಕ್ಯವಾದ ಉರಿಬಿಸಿಲಿನಲ್ಲಿ ದಗ್ಗನಾಗಿ ಕಂಪಿಸುತ್ತಿದ್ದೇನೆ. ಮತ್ತೊಂದು ಪಾರ್ಶದ ಕ್ಷಣಿಕ ನೋಟವೊಂದು ಈಗ ತಾನೆ ನಿನ್ನ ಕಣ್ಣಿಗೆ ಬಿದ್ದಿದೆ. ನನ್ನ ಜೀವನವಾದರೊ ಬಡತನ, ಮೋಸ ಮತ್ತು ನನ್ನ ಸ್ವಂತ ಮೌಡ್ಯ ಇಂತಹ ಅಥವಾ ಇದಕ್ಕಿಂದ ಇನ್ನೂ ನೂರುಪಾಲು ಹೆಚ್ಚು ಕೆಟ್ಟುದರ ನಿರಂತರ ಹೊಡೆತಗಳಿಂದಲೇ ನಿರ್ಮಿಸಲ್ಪಟ್ಟಿದೆ ! ನಿರಾಶಾವಾದಿತ್ವ ! ಅದು ಹೇಗೆ ಬರುವುದೆಂಬುದು ನಿನಗೆ ಅರ್ಥವಾಗುವುದು. ಮೇರಿ, ನಾನು ನಿನಗೆ ಏನು ಹೇಳಲಿ? ನಿನಗೆ ಹೇಳುವುದೆಲ್ಲವೂ ಗೊತ್ತು; ಕೇವಲ ನಾನು ಇಷ್ಟು ಮಾತ್ರ ಹೇಳುವೆ. ಇದು ಖಂಡಿತ ಸತ್ಯ - ದುಃಖವನ್ನು ಅದಲು ಬದಲು ಮಾಡಿಕೊಳ್ಳಲಿಕ್ಕೆ ಶಕ್ಯವಿದ್ದರೆ, ಮತ್ತು ನನಗೆ ಉಲ್ಲಾಸಕರವಾದ ಮನಸ್ಸಿದ್ದರೆ, ನಾನು ನನ್ನದನ್ನು ನಿನಗೆ ಕೊಟ್ಟು ನಿನ್ನ ದುಃಖವನ್ನು ಎಂದೆಂದಿಗೂ ತೆಗೆದುಕೊಳ್ಳುವೆ. ಜಗನ್ಮಾತೆಗೆ ಒಳ್ಳೆಯದಾವುದೆಂಬುದು ಗೊತ್ತಿದೆ.</p>
<p>ನಿರಂತರವೂ ನಿನ್ನ ನೆಚ್ಚಿನ ಸೋದರ</p>
<p>ವಿವೇಕಾನಂದ</p>

<!-- 349-5/0180-->
<p>೪೫೩. ಸ್ವಾಮಿ ಅಖಂಡಾನಂದರಿಗೆ *</p>
<p>ಕ್ಯಾಲಿಫೋರಿಯ</p>
<p>೨೧ನೇ ಫೆಬ್ರವರಿ, ೧೯೦೦ ಪ್ರಿಯ ಅಖಂಡಾನಂದ,</p>
<p>- ನಿನ್ನ ಪತ್ರ ಸೇರಿ ಅದರಲ್ಲಿರುವ ವಿವರಗಳನ್ನು ಓದಿ ತುಂಬಾ ಸಂತೋಷವಾಯಿತು. ಪಾಂಡಿತ್ಯ ಮತ್ತು ಜಾಣತನಗಳಾವುವೂ ಕೆಲಸಕ್ಕೆ ಬರುವುದಿಲ್ಲ. ಇವೆಲ್ಲ ಕೇವಲ ಮೇಲಿನ ಮೆರಗು. ಎಲ್ಲಾ ಶಕ್ತಿಯ ಮೂಲವೇ ಹೃದಯ, ಜ್ಞಾನ, ಶಕ್ತಿ, ಕ್ರಿಯೆಯಿಂದ ಕೂಡಿದ ಆತ್ಮ ಇರುವುದು ಮೆದುಳಿನಲ್ಲಿ ಅಲ್ಲ. ಅದರ ಪೀಠವಿರುವುದು ಹೃದಯದಲ್ಲಿ. "ಶತಂ ಚೌಕಾ ಚಹೃದಯಸ್ಯನಾಡ್ಯಃ' (ಹೃದಯದ ನಾಡಿಗಳಿರುವುದು ನೂರೊಂದು ಇತ್ಯಾದಿ). ಹೃದಯದ ಸಮಾಪದಲ್ಲಿರುವ<span class="en"> Sympathetic ganglia </span>ಎಂಬ ಮುಖ್ಯ ನರಗಳ ಕೇಂದ್ರದಲೆ ಆತನ ಸ್ಥಾನವಿರುವುದು. ಎಷ್ಟು ಕರುಣೆಯನ್ನು ನೀನು ವ್ಯಕ್ತಪಡಿಸುವೆಯೋ, ನೀನು ಪಡೆಯುವ ಜಯವೂ ಅಷ್ಟೇ ಅಧಿಕವಾಗುವುದು. ಮೆದುಳಿನ ಭಾಷೆಯನ್ನು ತಿಳಿದುಕೊಳ್ಳಬಲ್ಲವರು ಕೆಲವರು. ಆದರೆ ಪ್ರತಿಯೊಬ್ಬನೂ - ಸೃಷ್ಟಿಕರ್ತನಿಂದ ಹಿಡಿದು ಒಂದು ಚೂರು ಹುಲ್ಲಿನವರೆಗೆ - ಹೃದಯದ ಮೂಲಕ ಬರುವ ಭಾಷೆಯನ್ನು ತಿಳಿದುಕೊಳ್ಳುವರು. ಆದರೆ ನಮ್ಮ ದೇಶದಲ್ಲಾದರೋ ಸತ್ತಂತೆ ಇರುವ ಜನರನ್ನು ಜಾಗೃತಗೊಳಿಸಬೇಕು. ಇದಕ್ಕೆ ಕಾಲಬೇಕು. ಸಮಾಧಾನ ದೀರ್ಘಪ್ರಯತ್ನಗಳಿದ್ದರೆ ಜಯ ಬಂದೇ ಬರುವುದು. ಅದರಲ್ಲಿ ಸಂಶಯವಿಲ್ಲ.</p>
<p>ಇಂಗ್ಲಿಷ್ ಅಧಿಕಾರಿಗಳನ್ನು ದೂರುವುದೇಕೆ? ಯಾರ ಮನೆಯ ಅಸಾಧಾರಣ ಕ್ರೌರ್ಯವನ್ನು ಕುರಿತು ನೀನು ಬರೆದಿರುವೆಯೋ, ಅಂಥದು ಭಾರತದಲ್ಲಿ ಒಂದೇ ಘಟನೆಯೇನು? ಅಥವಾ ಅಂತಹ ನಿದರ್ಶನಗಳು ಇನ್ನೂ ಹೇರಳವಾಗಿ ಇವೆಯೋ? ದೇಶದಲ್ಲೆಲ್ಲಾ ಒಂದೇ ಕಥೆ. ಆದರೆ ನಮ್ಮ ದೇಶದಲ್ಲಿ ಸಾಧಾರಣವಾಗಿ ಕಾಣಬರುವ ಸಾರ್ಥ ಇರುವುದು, ಕೇವಲ ದುಷತನದಿಂದಲ, ಈ ಮಗೀಯತೆ ಅನೇಕ ಶತಮಾನಗಳ ಸೋಲು ಮತ್ತು ದಬ್ಬಾಳಿಕೆಗಳಿಂದ ಬಂದಿದೆ. ಇದು ನಿಜವಾದ ಸ್ವಾರ್ಥವಲ್ಲ, ಅಂತರಾಳದಲ್ಲಿರುವ ನಿರಾಶೆ, ಜಯದ ಮೊದಲನೆಯ ಕುರುಹು ತೋರಿದ ಕೂಡಲೆ ಅದು ನಿವಾರಣೆಯಾಗುವುದು. ಎಲ್ಲ ಕಡೆಯಲೂ ಆಂಗೆಯ ಅಧಿಕಾರಿಗಳು ನೋಡುತ್ತಿರುವುದು ಇದನ್ನೇ. ಆದುದರಿಂದ ಮೊದಲಲ್ಲೇ ಅವರಿಗೆ ಹೇಗೆ ನಂಬಿಕೆ ಹುಟ್ಟಬೇಕು? ಆದರೆ ಅವರಿಗೆ ಕಾಣುವ ಯಾವುದಾದರೂ ನಿಜವಾದ ಕೆಲಸದಲ್ಲಿ ಅವರು ಸಹಾನುಭೂತಿಯನ್ನು ತೋರುವುದಿಲ್ಲವೆ ಹೇಳು?</p>
<p>ಇಂತಹ ಘೋರ ಕ್ಷಾಮ, ಪ್ರವಾಹ, ಖಾಯಿಲೆ, ಸಾಂಕ್ರಾಮಿಕ ಜಾಡ್ಯಗಳು ಇರುವ ಸಮಯದಲ್ಲಿ ನಿಮ್ಮ ಕಾಂಗ್ರೆಸ್ಸಿನವರು ಎಲ್ಲಿರುವರು ಹೇಳು ! 'ದೇಶದ ರಾಜ್ಯಾಡಳಿತವನ್ನು ನಮಗೆ ಕೊಟ್ಟುಬಿಡಿ'' ಎಂದು ಸುಮ್ಮನೆ ಹೇಳಿಬಿಟ್ಟರೆ ಸಾಕೆ? ಅವರನ್ನು ಕೇಳುವವರು ಯಾರು? ಮನುಷ್ಯನು ಕೆಲಸಮಾಡಿದರೆ, ಏನಾದರೂ ಅವನು</p>
<p>*<span class="en"> C.W, Vol. VI, P. 425</span></p>

<!-- 349-5/0181-->
<p>ಬಾಯಿಬಿಟ್ಟು ಕೇಳಬೇಕೇನು? ನಿನ್ನಂತಹ ಎರಡು ಸಾವಿರ ಜನರು ಅನೇಕ ಜಿಲ್ಲೆಗಳಲ್ಲಿ ಕೆಲಸಮಾಡುತ್ತಿದ್ದರೆ, ರಾಜಕೀಯ ವಿಚಾರದಲ್ಲಿ ನಿಮ್ಮಿಂದ ಸಲಹೆಯನ್ನು ಕೇಳುವುದು ಇಂಗ್ಲಿಷರ ಸರದಿಯಲ್ಲವೇನು? - ಸ್ವಕಾರ್ಯಮುದ್ಧರೇತ್ ಪ್ರಾಜ್ಞ'ಬುದ್ದಿವಂತನು ತನ್ನ ಕೆಲಸವನ್ನು ಸಾಗಿಸಬೇಕು. ಒಂದು ಕೇಂದ್ರವನ್ನು ತೆರೆಯಲು ಅ-ಗೆ ಅವಕಾಶ ಕೊಡಲಿಲ್ಲ. ಆದರೆ ಅದರಿಂದ ಏನು? ಕಿಷನ್‌ನಗರದವರು ಸಮ್ಮತಿಸಲಿಲ್ಲವೆ? - ಅವನು ಬಾಯಿಬಿಡದೆ ಸುಮ್ಮನೆ ಕೆಲಸಮಾಡಲಿ. ಇನ್ನೊಬ್ಬರೊಂದಿಗೆ ಹೇಳುವುದರಿಂದ ಅಥವಾ ಅವರೊಂದಿಗೆ ಜಗಳ ಕಾಯುವುದರಿಂದ ಪ್ರಯೋಜನವಿಲ್ಲ. ಈ ಜಗನ್ಮಯಿಯ ಕೆಲಸಕ್ಕೆ ಯಾರು ಸಹಾಯ ಮಾಡುವರೋ ಅವರ ಮೇಲೆ ಅವಳ ಕೃಪೆ ಬೀಳುವುದು. ಯಾರು ಇದನ್ನು ವಿರೋಧಿಸುವರೊ ಅವರು ಸುಮ್ಮನೆ ದೊಡ್ಡ ಹಗೆತನವನ್ನು ಉಂಟುಮಾಡಿಕೊಳ್ಳುವುದು ಮಾತ್ರವಲ್ಲ, ತನ್ನ ಭವಿಷ್ಯದ ಬುಡಕ್ಕೆ ಕೊಡಲಿಯ ಪೆಟ್ಟನ್ನು ಕೊಡುವನು. ಎಲ್ಲಾ ಕಾಲಕ್ರಮೇಣ ಸರಿಹೋಗುವುದು. ಹನಿಗೂಡಿದರೆ ಹಳ್ಳ, ಒಂದು ಮಹತ್ ಕಾರ್ಯವಾಗುತ್ತಿರುವಾಗ, ತಳಹದಿಯನ್ನು ಹಾಕುವಾಗ ಅಥವಾ ಒಂದು ದಾರಿಯನ್ನು ಮಾಡುವಾಗ, ಒಂದು ಅತಿಮಾನುಷಶಕ್ತಿ ಬೇಕಾಗಿರುವಾಗ - ಒಬ್ಬರೋ ಇಬ್ಬರೋ ಮಹಾವ್ಯಕ್ತಿಗಳು ಮೌನವಾಗಿ ಗದ್ದಲವಿಲ್ಲದೆ ಅನೇಕ ತೊಂದರೆಗಳನ್ನು ವಿರೋಧಿಸಿ ಕೆಲಸಮಾಡುವರು. ಸಾವಿರಾರು ಜನರಿಗೆ ಉಪಕಾರವಾದಾಗ ದೊಡ್ಡ ಗದ್ದಲವೇಳುವುದು. ಇಡೀ ದೇಶವೇ ಅವರನ್ನು ಘಂಟಾಘೋಷವಾಗಿ ಹೊಗಳುವುದು. ಆದರೆ ಯಂತ್ರವನ್ನು ಆಗಲೇ ಚಲಿಸುವಂತೆ ಮಾಡಿಯಾಗಿದೆ. ಈಗ ಒಬ್ಬ ಹುಡುಗ ಬೇಕಾದರೂ ನಡೆಸಬಲ್ಲ. ಇದನ್ನು ತಿಳಿದುಕೊ. ನೀನು ಒಂದೋ ಅಥವಾ ಎರಡು ಹಳ್ಳಿಗೆ ಮಾಡಿದ ಉಪಕಾರ, ಇಪ್ಪತ್ತು ಜನ ಅನಾಶ್ರಿತರಿರುವ ಆ ಅನಾಥಾಲಯ, ಆ ಹತ್ತಿಪ್ಪತ್ತು ಕೆಲಸಗಾರರು - ಇವುಗಳೇ ಸಾಕು, ಇದೇ ಎಂದಿಗೂ ನಾಶಮಾಡಲಾಗದ ಒಂದು ಕೇಂದ್ರವಾಗುವುದು. ಇವುಗಳಿಂದ ಕ್ರಮೇಣ ನೂರಾರು ಜನ ಸಾವಿರಾರು ಜನ ಉಪಕಾರ ಹೊಂದುವರು. ನಮಗೆ ಈಗ ಆರು ಜನ ಪುರುಷಸಿಂಹರು ಬೇಕಾಗಿದೆ. ಅನಂತರ ನೂರಾರು ಜನಸಾಮಾನ್ಯರಿಂದಲೂ ಶ್ಲಾಘನೀಯವಾದ ಕೆಲಸವನ್ನು ಮಾಡಿಸಬಹುದು.</p>
<p>ಅನಾಥ ಬಾಲಕಿಯರು ಸಂರಕ್ಷಣೆಗೆ ನಿನ್ನ ಹತ್ತಿರ ಬಂದರೆ, ಎಲ್ಲರಿಗಿಂತ ಮೊದಲು ಅವರನ್ನು ತೆಗೆದುಕೊಳ್ಳಬೇಕು. ಇಲ್ಲದೇ ಇದ್ದರೆ ಪಾಪ; ಅವರನ್ನು ಕ್ರಿಸ್ತ ಪಾದ್ರಿಗಳು ಕರೆದುಕೊಂಡು ಹೋಗುವರು. ಅವರಿಗೆ ಪ್ರತ್ಯೇಕ ಸೌಕರ್ಯಗಳಿಲ್ಲದೆ ಇದ್ದರೆ ಏನಂತೆ? ಜಗನ್ಮಯಿಯ ದಯೆಯಿಂದ ಅವರಿಗೆ ಎಲ್ಲಾ ದೊರಕುವುದು. ಕುದುರೆ ಸಿಕ್ಕಿದಾಗ ಚಾವಟಿಗೆ ಪೇಚಾಡಬೇಡ... ಯಾರು ಸಿಕ್ಕುತ್ತಾರೋ ಅವರನ್ನೆಲ್ಲಾ ಒಟ್ಟಿಗೆ ಸೇರಿಸು. ಈಗ ಅವರನ್ನು ಆರಿಸುವುದಕ್ಕೆ ಆಗುವುದಿಲ್ಲ. ಕಾಲಕ್ರಮೇಣ ಎಲ್ಲಾ ಸರಿಹೋಗುವುದು. ಪ್ರತಿಯೊಂದು ಉದ್ಯಮದಲ್ಲಿಯೂ ನಿವಾರಿಸಬೇಕಾದ ಅನೇಕ ಅಡಚಣೆಗಳಿರುತ್ತವೆ. ಆದರೆ ದಿನಕಳೆದಂತೆ ದಾರಿಯು ಸುಗಮವಾಗುವುದು.</p>
<p>ಆಂಗ್ಲೆಯ ಅಧಿಕಾರಿಗೆ ನನ್ನ ವಂದನೆಗಳನ್ನು ತಿಳಿಸು, ಧೈಯ್ಯದಿಂದ ಕೆಲಸಮಾಡು - ಶೂರ ನೀನು - ಶಹಬಾಸ್... ಚೆನ್ನಾಗಿ ಕೆಲಸ ಮಾಡಿದೆ. ಭಾಗಲ್‌ಪುರದಲ್ಲಿ ಒಂದು</p>

<!-- 349-5/0182-->
<p>ಕೇಂದ್ರವನ್ನು ಸ್ಥಾಪಿಸುವ ವಿಚಾರದಲ್ಲಿ ನೀನು ಬರೆದಿರುವುದು ನಿಸ್ಸಂದೇಹವಾಗಿ ಒಳ್ಳೆಯದೇ ಸರಿ - ಶಾಲೆಯ ಮಕ್ಕಳ ಜ್ಞಾನಾಭಿವೃದ್ಧಿ ಮುಂತಾದುವುಗಳು ಆಗುವುವು. ಆದರೆ ನಮ್ಮ ಸಂಘವಿರುವುದು ಅನಾಥರಿಗೆ, ದೀನರಿಗೆ, ನಿರಕ್ಷರಸ್ಥರಾದ ಬೇಸಾಯಗಾರರಿಗೆ ಮತ್ತು ಕೂಲಿಕಾರರಿಗೆ, ಮೊದಲು ಅವರಿಗೆ ಎಲ್ಲವನ್ನೂ ಮಾಡಿ ಆದಮೇಲೆ ಕಾಲ ಸಿಕ್ಕಿದರೆ ನಂತರ ಮೇಲುವರ್ಗದವರಿಗೆ, ರೈತರು ಮತ್ತು ಕೂಲಿಯವರನ್ನು ಪ್ರೀತಿಯಿಂದ ಜಯಿಸಬಹುದು. ಅನಂತರ ಸ್ವಲ್ಪ ಹಣವನ್ನು ಚಂದಾ ಎತ್ತಿ ತಮ್ಮ ಹಳ್ಳಿಯಲ್ಲೇ ಸಂಘವನ್ನು ಸ್ಥಾಪಿಸುವವರಾಗುವರು - ಕ್ರಮೇಣ ಅವರ ಗುಂಪಿನಿಂದಲೇ ಪ್ರಚಾರಕರೂ ಕೂಡ ಮುಂದೆ ಬರುವರು.</p>
<p>ರೈತಾಪಿ ಜನರ ಕೆಲವು ಬಾಲಕ ಬಾಲಕಿಯರಿಗೆ ಸ್ವಲ್ಪ ಓದುಬರಹವನ್ನು ಕಲಿಸಿ ಅವರ ತಲೆಗೆ ಕೆಲವು ಪ್ರಾಥಮಿಕ ವಿಷಯಗಳನ್ನು ತುಂಬು: ಅನಂತರ ಪ್ರತಿ ಹಳ್ಳಿಯ ರೈತರು ಕೂಡ ಚಂದಾ ಎತ್ತಿ ತಮ್ಮ ಹಳ್ಳಿಯಲ್ಲೇ ಇಂತಹ ಒಂದು ಶಾಲೆ ತೆರೆಯುವರು. * ಉದ್ಧರೇದಾತ್ಮನಾತ್ಮಾನಂ” ತನ್ನಿಂದ ತಾನೆ ಉದ್ದಾರವಾಗಬೇಕು. ಇದು ಎಲ್ಲಾ ಕ್ಷೇತ್ರಕ್ಕೂ ಸಲ್ಲುತ್ತದೆ. ತಮಗೆ ತಾವೇ ಸಹಾಯಮಾಡಿಕೊಳ್ಳುವುದಕ್ಕೆ ನಾವು ಅವರಿಗೆ ಸಹಾಯ ಮಾಡುವುದು, ನಿನ್ನ ಪ್ರತಿದಿನದ ಆಹಾರವನ್ನು ಅವರು ಒದಗಿಸುತ್ತಿರುವುದೇ ನಿಜವಾಗಿ ಮಾಡಿದ ಕೆಲಸದ ಒಂದು ಭಾಗ. ಅವರು ತಮ್ಮ ಸ್ಥಿತಿಯನ್ನು ತಾವೇ ಎಂದು ತಿಳಿದುಕೊಳ್ಳುತ್ತಾರೆ, ಸಹಾಯ ಮತ್ತು ಸುಧಾರಣೆಯ ಆವಶ್ಯಕತೆಯನ್ನು ತಿಳಿಯುವರೋ, ಅಂದೇ ನಿನ್ನ ಕೆಲಸ ಪರಿಣಾಮಕಾರಿಯಾಗುತ್ತದೆ. ಕೆಲಸ ಸರಿಯಾದ ದಾರಿಯಲ್ಲಿ ಹೋಗುತ್ತಿದೆ ಎಂದು ತಿಳಿ, ಐಶ್ವರ್ಯವಂತರು ದಯೆಯಿಂದ ದೀನರಿಗೆ ಮಾಡುವ ಅಲ್ಪ ಉಪಕಾರ ಬಹಳಕಾಲ ಬರುವುದಿಲ್ಲ, ಕೊನೆಗೆ ಅದು ಇಬ್ಬರಿಗೂ ಕೇಡನ್ನಲ್ಲದೆ ಮತ್ತೇನನ್ನೂ ಮಾಡದು, ರೈತರು ಮತ್ತು ಕೂಲಿಕಾರರು ಮರಣೋನ್ಮುಖರಾಗಿದ್ದಾರೆ. ಆದುದರಿಂದ ಬೇಕಾಗಿರುವುದೇನೆಂದರೆ, ಐಶ್ವರ್ಯವಂತರು ಅವರು ತಮ್ಮ ಸತ್ವವನ್ನು ಪುನಃ ಗಳಿಸುವಂತೆ ಮಾಡಬೇಕು ಅಷ್ಟೆ. ಹೆಚ್ಚು ಬೇಡ. ಅನಂತರ ರೈತರನ್ನು, ಕೂಲಿಕಾರರನ್ನು ತಮ್ಮ ಜೀವನದ ಸಮಸ್ಯೆಯನ್ನು ಕಣ್ಣು ಬಿಟ್ಟು ನೋಡಿ ಅದನ್ನು ಎದುರಿಸಿ ನಿವಾರಿಸಿಕೊಳ್ಳುವುದಕ್ಕೆ ಬಿಡಿ. ಆದರೆ ನೀನು ಜೋಪಾನವಾಗಿರಬೇಕು. ಬಡರೈತರು, ಕೂಲಿಕಾರರು, ಶ್ರೀಮಂತರು ಇವರುಗಳ ಮಧ್ಯೆ ಅಂತಃಕಲಹವನ್ನು ತಂದೊಡ್ಡಕೂಡದು. ಶ್ರೀಮಂತರನ್ನು ಎಂದಿಗೂ ಮಾಡು - ''ಸ್ವಕಾರ್ಯಮುದ್ಧರೇತ್ ಪ್ರಾಜ್ಯ: ''ಬುದ್ಧಿವಂತನಾದವನು ತನ್ನ ಕೆಲಸ ಮುಂದುವರಿಸುವುದನ್ನು ನೋಡಿಕೊಳ್ಳಬೇಕು.</p>
<p>ಜಯ್ ಗುರು ! ಜಯ್ ಜಗನ್ಮಯಿ ! ಯಾವ ಅಂಜಿಕೆ ! ಅವಕಾಶ, ಚಿಕಿತ್ಸೆ ಮತ್ತು ಅದರ ಪ್ರಯೋಗ ಎಲ್ಲಾ ತಮಗೆ ತಾವೇ ಬರುವುವು, ಪ್ರತಿಫಲಾಕಾಂಕ್ಷೆ ನನಗಿಲ್ಲ - ಚೆನ್ನಾಗಿರಲಿ ಇಲ್ಲದಿರಲಿ, ನೀನು ಇಷ್ಟು ಕೆಲಸ ಮಾಡಿದರೆ ನಾನು ಸಂತೋಷಪಡುವೆನು. ತರ್ಕ, ಗ್ರಂಥ, ಸಿದ್ದಾಂತ, ತತ್ಯ, ಇವುಗಳೆಲ್ಲವನ್ನೂ ಈ ನನ್ನ ವೃದ್ಧಾಪ್ಯದಲ್ಲಿ ಜುಗುಪ್ಪೆಯಿಂದ ವಿಷದಂತೆ ನೋಡುವೆನು. ಯಾರು ಕೆಲಸ ಮಾಡುತ್ತಾರೆಯೋ ಅವರು</p>

<!-- 349-5/0183-->
<p>ನನ್ನ ತಲೆಯ ಮೇಲಿನ ಕಿರೀಟವಾಗುತ್ತಾರೆ. ಇದನ್ನು ನಿಜವಾಗಿ ತಿಳಿ, ಕೆಲಸ ಮಾಡುವುದಕ್ಕೆ ಬಾಯಿಮಾತು ಮತ್ತು ಗದ್ದಲ ಪ್ರಯೋಜನವಿಲ್ಲ; ಇವು ನಮ್ಮ ಕಾಲವನ್ನು ವೃಥಾ ವ್ಯರ್ಥ ಮಾಡುವುವು. ಇದು ಪರೋಪಕಾರದ ಕೆಲಸವನ್ನು ಒಂದು ಹೆಜ್ಜೆಯೂ ಮುಂದಕ್ಕೆ ನೂಕದೆ ನಮ್ಮ ಜೀವನದ ಶಕ್ತಿಯನ್ನೆಲ್ಲ ಹೀರುವುದು. ಮಾಧೈ?'' ಧೈರ್ಯ ತಾಳು ಭಲೆ ! ನಿಜವಾದ ಶೂರನೇ ಸರಿ ! ಶ್ರೀ ಗುರುದೇವನು ನಿನ್ನ ಹೃದಯದಲ್ಲಿ ನೆಲೆಸಲಿ ! ಜಗನ್ಮಯಿ ನಿನಗೆ ದಾರಿ ತೋರಲಿ!</p>
<p>ನಿನ್ನ ವಿಶ್ವಾಸಪೂರ್ವಕ</p>
<p>ವಿವೇಕಾನಂದ</p>
<p>೪೫೪ ಮಿಸ್ ಮೇರಿ ಹೇಲ್‌ ಅವರಿಗೆ*</p>
<p>೧೨೫೧, ಪೈನ್ ಸ್ಟ್ರೀಟ್, ಸ್ಯಾನ್‌ಫ್ರಾನ್ಸಿಸ್ಕೋ</p>
<p>೨ನೇ ಮಾರ್ಚ್, ೧೯೦೦ ಪ್ರಿಯ ಮೇರಿ, - ಚಿಕಾಗೊಗೆ ಬರಬೇಕೆಂದು ನೀನು ಕರೆದಿರುವುದು ನಿನ್ನ ವಿಶ್ವಾಸವನ್ನು ಸೂಚಿಸುವುದು. ಈ ಕ್ಷಣವೇ ಅಲ್ಲಿದ್ದರೆ ನನಗೆ ತುಂಬ ಸಂತೋಷವಾಗುತ್ತಿತ್ತು. ಆದರೆ ನಾನು ಹಣ ಮಾಡುವುದರಲ್ಲಿ ನಿರತನಾಗಿರುವೆನು. ಆದರೆ ಹೆಚ್ಚು ಮಾಡಲಾಗಲಿಲ್ಲ ಅಷ್ಟೆ, ನಾನು ಹಿಂತಿರುಗಿ ಹೋಗುವುದಕ್ಕೆ ಬೇಕಾದಷ್ಟನ್ನಾದರೂ ಮಾಡಬೇಕಾಗಿದೆ. ಇಲ್ಲಿ ನನ್ನ ಪುಸ್ತಕಗಳನ್ನು ಮೊದಲೇ ಓದಿ ಉಪನ್ಯಾಸ ಕೇಳಲು ನೂರಾರು ಜನ ಸಿದ್ಧವಾಗಿರುವರು.</p>
<p>ಹಣ ಮಾಡುವುದು ತುಂಬಾ ನಿಧಾನ ಮತ್ತು ಶ್ರಮದ ಕೆಲಸವೇನೊ ನಿಜ. ನಾನು ಕೆಲವು ನೂರುಗಳನ್ನು ಮಾಡಲು ಸಾಧ್ಯವಾದರೆ ಸಾಕು, ನನಗದೇ ಸಂತೋಷ. ಇಷ್ಟು ಹೊತ್ತಿಗೆ ನನ್ನ ಹಿಂದಿನ ಕಾಗದ ನಿನಗೆ ತಲುಪಿರಬಹುದು. ನಾನು ಪೂರ್ವದ ಕಡೆಗೆ ಇನ್ನು ಒಂದು ತಿಂಗಳೊ ಅಥವಾ ಆರು ವಾರಗಳಲ್ಲಿಯೂ ಬರುತ್ತೇನೆ ಎಂದು ಭಾವಿಸುತ್ತೇನೆ.</p>
<p>ನೀವೆಲ್ಲಾ ಹೇಗಿರುವಿರಿ? ತಾಯಿಗೆ ನನ್ನ ಹತ್ತೂರ್ವಕ ಪ್ರೀತಿಯನ್ನು ತಿಳಿಸು. ನನಗೆ ಅವಳಷ್ಟು ಶಕ್ತಿ ಇದ್ದರೆ ಎಷ್ಟು ಚೆನ್ನಾಗಿತ್ತು ಎಂದು ಯೋಚಿಸುತ್ತೇನೆ. ಅವಳು ನಿಜವಾದ ಕೈಸ್ತಳು. ನನ್ನ ಆರೋಗ್ಯವೇನೋ ಈಗ ಉತ್ತಮವಾಗಿದೆ. ಆದರೆ ಹಿಂದಿನ ಶಕ್ತಿ ಬಂದಿಲ್ಲ. ಅದು ಎಂದಾದರೂ ಬರುವುದು ಎಂದು ತಿಳಿಯುತ್ತೇನೆ. ಆದರೆ ಒಂದು ಚೂರು ಕೆಲಸವನ್ನು ಮಾಡಬೇಕಾದರೂ ಅಷ್ಟು ಕಷ್ಟ ಪಡಬೇಕು. ನನಗೆ ಕೆಲವು ದಿನಗಳ ಮಟ್ಟಿಗಾದರೂ ವಿಶ್ರಾಂತಿ ಮತ್ತು ಶಾಂತಿ ಬೇಕೆನಿಸುವುದು. ಚಿಕಾಗೊವಿನಲ್ಲಿ ಸಹೋದರಿಯರ ಹತ್ತಿರ ನನಗೆ ಇದು ಸಿಕ್ಕಬಹುದೆಂದು ಭಾವಿಸುತ್ತೇನೆ. ಆಗಲಿ, ನಾನು ಯಾವಾಗಲೂ ಹೇಳುವಂತೆ ಜಗನ್ಮಾತೆಗೆ ಇದೆಲ್ಲಾ ಚೆನ್ನಾಗಿ ಗೊತ್ತಿದೆ. ಅವಳಿಗೆ ಎಲ್ಲಾ</p>
<p>*<span class="en"> C.W, Vol. VIII, P. 493</span></p>

<!-- 349-5/0184-->
<p>ಚೆನ್ನಾಗಿಗೊತ್ತಿರುವುದು. ಅದರಲ್ಲಿಯೂ ಕಳೆದ ಎರಡು ವರುಷಗಳೂ ನನ್ನ ಪಾಲಿಗೆ ಉತ್ತಮವಾಗಿರಲಿಲ್ಲ. ನಾನೊಂದು ಮನೋನರಕದಲ್ಲಿ ಬಾಳುತ್ತಿರುವೆನು. ಈಗ ಸ್ವಲ್ಪ ಅದು ಮೇಲಾಗಿರುವುದು. ಶುಭ ದಿನಗಳು ಮತ್ತು ಶುಭಸ್ಥಿತಿಗಾಗಿ ನಾನು ಕಾಯುತ್ತಿರುವೆನು. ನಿನಗೆ, ಸಹೋದರಿಯರಿಗೆ, ತಾಯಿಗೆ ಎಲ್ಲಾ ಆಶೀರ್ವಾದಗಳು. ಮೇರಿ, ನನ್ನ ಜೀವನದ ಜಂಜಾಟದಲ್ಲಿ ನಿನ್ನದು ಯಾವಾಗಲೂ ಒಂದು ಮೃದುಮಧುರವಾದ ಗಾನದಂತೆ ಇದೆ. ನಿನ್ನ ಸತ್ಕರ್ಮದಿಂದಾಗಿ ಜೀವನದಲ್ಲಿ ನಿನಗೆ ಯಾವ ವಿರೋಧವಾದ ವಾತಾವರಣವೂ ಇರಲಿಲ್ಲ. ಪರಮಶಾಂತಿಯ ಕ್ಷಣವೊಂದನ್ನು ಕೂಡ ನಾನು ಅರಿಯೆ. ಯಾವಾಗಲೂ ಮಾನಸಿಕವಾಗಿ ಪ್ರಚಂಡ ವೇದನೆಯೇ ಆಗಿದೆ. ದೇವರು ನಿನ್ನನ್ನು ಆಶೀರ್ವದಿಸಲಿ.</p>
<p>ಎಂದಿಗೂ ನಿನ್ನನ್ನು ಪ್ರೀತಿಸುವ ಸಹೋದರ</p>
<p>ವಿವೇಕಾನಂದ ೪೫೫. ಶ್ರೀಮತಿ ಓಲ್ ಬುಲ್ ಅವರಿಗೆ* ೧೫೦೩, ಜೋನ್ಸ್ ಸ್ಟ್ರೀಟ್, ಸ್ಯಾನ್‌ಫ್ರಾನ್ಸಿಸ್ಕೋ</p>
<p>೪ನೇ ಮಾರ್ಚ್ ೧೯೦೦ ಪ್ರಿಯ ಧೀರಮಾತಾ, - ನಿಮ್ಮಿಂದ ಕಳೆದ ಒಂದು ತಿಂಗಳಿನಿಂದಲೂ ಒಂದು ಕಾಗದವೂ ಇಲ್ಲ. ನಾನೀಗ ಫಿಸ್ಕೋನಲ್ಲಿ ಇರುವೆ. ಇಲ್ಲಿಯ ಜನ ಮುಂಚೆಯೇ ನನ್ನ ಪುಸ್ತಕಗಳನ್ನು ಓದಿ ಉಪನ್ಯಾಸಗಳನ್ನು ಕೇಳುವುದಕ್ಕೆ ಅಣಿಯಾಗಿರುವರು. ಬೇಕಾದಷ್ಟು ಜನ ಕೇಳುವುದಕ್ಕೆ ಬರುವರು. ಆದರೆ ಬಾಗಿಲಿನಲ್ಲಿ ಕಾಸನ್ನು ಬಿಚ್ಚಬೇಕಾದ ಪ್ರಸಂಗ ಬಂದರೆ ಅವರ ಉತ್ಸಾಹ ಎಷ್ಟು ಉಳಿಯುವುದೋ ಗೊತ್ತಿಲ್ಲ. ರೆವರೆಂಡ್ ಬೆಂಜಮಿನ್ ಫೆ ಮಿಲ್ಸ್ ನನ್ನನ್ನು ಓಕ್‌ಲೆಂಡಿಗೆ ಕರೆದು ಬೋಧಿಸುವುದಕ್ಕೆ ದೊಡ್ಡದೊಂದು ಜನಸ್ತೋಮವನ್ನೇ ಕೊಟ್ಟನು. ಅವನು ಮತ್ತು ಅವನ ಹೆಂಡತಿ ನನ್ನ ಪುಸ್ತಕಗಳನ್ನು ಓದುತ್ತಿರುವರು. ನನ್ನ ಚಲನವಲನಗಳನ್ನು ಯಾವಾಗಲೂ ಗಮನಿಸುತ್ತಿರುವರು. ಮಿಸ್ ಥರ್‌ಬಿಯಿಂದ ಪರಿಚಯ ಪತ್ರವನ್ನು ಶ್ರೀಮತಿ ಹ‌ ಗೆ ತಲುಪಿಸಿದೆ. ಆಕೆ ಬರುವ ಭಾನುವಾರ ತನ್ನ ಸಂಗೀತ ಕಛೇರಿಗೆ ನನಗೆ ಒಂದು ಆಮಂತ್ರಣವನ್ನು ಕಳುಹಿಸಿರುವಳು.</p>
<p>ನನ್ನ ಆರೋಗ್ಯ ಹಿಂದಿನಂತೆಯೇ ಇದೆ. ಏನೂ ವ್ಯತ್ಯಾಸ ಕಾಣಿಸುವುದಿಲ್ಲ. ಅದು ಉತ್ತಮಗೊಳ್ಳುತ್ತಿದೆ ಎಂದು ಕಾಣುವುದು, ಆದರೆ ಬಹಳ ಅಗೋಚರವಾಗಿ, ನಾನು ಓಕ್‌ಲೆಂಡಿನಲ್ಲಿ ಎರಡು ಬಾರಿ ಮಾಡಿದಂತೆ ಮೂರು ಸಾವಿರ ಜನರಿಗೆ ಕೇಳುವಷ್ಟು ಜೋರಾಗಿ ಮಾತನಾಡಬಲ್ಲೆ, ಮತ್ತು ಎರಡು ಗಂಟೆ ಮಾತನಾಡಿದ ನಂತರವೂ ಸುಖವಾಗಿ ನಿದ್ರೆ ಮಾಡಬಲ್ಲೆ</p>
<p>ಮಾರ್ಗಾಟ್ ನಿಮ್ಮೊಂದಿಗೆ ಇರುವಳು ಎಂದು ತಿಳಿದು ಬಂತು. ನೀವು ಫ್ರಾನ್ಸಿಗೆ ಯಾವಾಗ ಹೋಗುವಿರಿ? ನಾನು ಏಪ್ರಿಲ್‌ನಲ್ಲಿ ಇಲ್ಲಿಂದ ಹೊರಟು ಪೂರ್ವದ ಕಡೆಗೆ</p>
<p>*<span class="en"> C.W, Vol. VIII, P. 494</span></p>

<!-- 349-5/0185-->
<p>ಹೊರಡುವೆ. ಸಾಧ್ಯವಾದರೆ ಮೇ ತಿಂಗಳಲ್ಲಿ ಇಂಗ್ಲೆಂಡಿಗೆ ಹೋಗಬೇಕೆಂದು ಬಹಳ ಆಸೆ, ಇಂಗ್ಲೆಂಡಿನಲ್ಲಿ ಮತ್ತೆ ಒಂದು ಸಲ ಪ್ರಯತ್ನಿಸದೆ ಮನೆಗೆ ಹಿಂತಿರುಗಕೂಡದು.</p>
<p>ಬ್ರಹ್ಮಾನಂದ ಮತ್ತು ಶಾರದಾನಂದರಿಂದ ಒಳ್ಳೆಯ ಕಾಗದಗಳು ನನಗೆ ಬಂದವು. ಅವರೆಲ್ಲ ಆರೋಗ್ಯದಿಂದಿರುವರು. ಪುರಸಭೆಗೆ ಒಳ್ಳೆಯ ಬುದ್ದಿ ಬರುವಂತೆ ಮಾಡಲು ಅವರು ಪ್ರಯತ್ನಿಸುತ್ತಿರುವರು. ನನಗೆ ಇದು ಸಂತೋಷ, ಈ ಮಾಯಾ ಪ್ರಪಂಚದಲ್ಲಿ ಒಬ್ಬ ಮತ್ತೊಬ್ಬನನ್ನು ಕಚ್ಚಕೂಡದು; ಆದರೆ ಬುಸುಗುಟ್ಟಿ ಹೆಡೆ ಎತ್ತಬೇಕು, ಇಷ್ಟು ಸಾಕು. ಕಾಲಕ್ರಮೇಣ ಎಲ್ಲಾ ಸರಿ ಬರಬೇಕು. ಒಂದು ವೇಳೆ ಹಾಗೆ ಆಗದೇ ಇದ್ದರೂ ಚಿಂತೆ ಇಲ್ಲ. ಶ್ರೀಮತಿ ಸೇವಿಯರ್ ಅವರಿಂದಲೂ ಒಂದು ಒಳ್ಳೆಯ ಪತ್ರ ಬಂದಿರುವುದು. ಅವರು ಬೆಟ್ಟದ ಮೇಲೆ ಚೆನ್ನಾಗಿರುವರು. ಶ್ರೀಮತಿ ವಾಗ್ಹಾನ್ ಹೇಗಿರುವಳು? ನಿಮ್ಮ ಸಂಮೇಳನ ಎಂದು ಮುಗಿಯುವುದು ತುರಿಯಾನಂದ ಹೇಗಿದ್ದಾನೆ? ಚಿರಂತನ ಪ್ರೀತಿ ಮತ್ತು ಕೃತಜ್ಞತಾಪೂರ್ವಕ ನಿಮ್ಮ ಮಗ</p>
<p>ವಿವೇಕಾನಂದ ೪೫೬, ನಿವೇದಿತಾಗೆ *</p>
<p>ಸ್ಯಾನ್‌ಫ್ರಾನ್ಸಿಸ್ಕೋ</p>
<p>೪ನೇ ಮಾರ್ಚ್, ೧೯೦೦ ಪ್ರಿಯ ನಿವೇದಿತಾ,</p>
<p>ನಾನು ಕೆಲಸ ಮಾಡಲಿಚ್ಚಿಸುವುದಿಲ್ಲ. ಶಾಂತಿಯಿಂದಿದ್ದು ವಿಶ್ರಾಂತಿ ಪಡೆಯಲು ಬಯಸುತ್ತೇನೆ. ನಾನು ಕಾಲ ಮತ್ತು ದೇಶಗಳನ್ನು ಬಲ್ಲೆ. ಆದರೆ ವಿಧಿ ಅಥವಾ ಕರ್ಮ ನನ್ನನ್ನು ಕೆಲಸಕ್ಕೆ ದೂಡುತ್ತದೆ - ಕೆಲಸ, ಕೆಲಸ, ನಾವು ಕಸಾಯಿಖಾನೆಗೆ ಅಟ್ಟಿಕೊಂಡು ಹೋಗುತ್ತಿರುವ ದನಗಳಂತಿದ್ದೇವೆ - ಚಾವಟಿಯಿಂದ ಅಟ್ಟಿಸಿಕೊಂಡು ಹೋಗುತ್ತಿದ್ದಾಗ ಅವಸರವಸರವಾಗಿ ರಸ್ತೆಯ ಪಕ್ಕದಲ್ಲಿರುವ ಹುಲ್ಲನ್ನು ಒಂದು ಬಾರಿ ಮೇದು ಹೋಗುವಂತಿದ್ದೇವೆ. ಇವೆಲ್ಲ ನಮ್ಮ ಕೆಲಸ, ನಮ್ಮ ಅಂಜಿಕೆ, ದುಃಖ ರೋಗ ಮುಂತಾದುವುಗಳ ಆರಂಭ. ನಾವು ಮತ್ತೊಬ್ಬರನ್ನು ನೋಯಿಸಲು ಅಷ್ಟು ಅಂಜುವುದರಿಂದಲೇ ಮತ್ತಷ್ಟು ನೋವುಂಟುಮಾಡುವೆವು, ಕೆಡುಕಿನಿಂದ ದೂರವಾಗಲು ನಾವು ಪ್ರಯತ್ನಪಟ್ಟಷ್ಟೂ ನಾವು ಅದರ ದವಡೆಗೆ ಸಿಕ್ಕಿ ಬೀಳುತ್ತೇವೆ.</p>
<p>ನಮ್ಮ ಸುತ್ತಲೂ ಎಂತಹ ನಿಸ್ಸಾರವಾದ, ಬಿನ್ನಾಣದ ಅಸಂಬದ್ದತೆಯ ರಾಶಿಯನ್ನು ನಾವು ಸೃಷ್ಟಿಸಿಕೊಳ್ಳುತ್ತೇವೆ. ಅದರಿಂದ ನಮಗೇನೂ ಕಲ್ಯಾಣವಾಗುವುದಿಲ್ಲ. ಯಾವುದರಿಂದ ನಾವು ತಪ್ಪಿಸಿಕೊಳ್ಳಬೇಕೆಂದು ಹೆಣಗುತ್ತಿರುವೆವೋ - ಆ ದುಃಖಕೂಪಕ್ಕೆ ಅದು ನಮ್ಮನ್ನು ಕೊಂಡೊಯ್ಯುವುದು....</p>
<p>ಓ! ನಿರ್ಭಿತನಾಗಿ, ಧೈಯ್ಯದಿಂದ, ಯಾವುದನ್ನೂ ಲಕ್ಷಿಸದೆ ಇರಬಲ್ಲೆನಾದರೆ !...</p>
<p>ನಿನ್ನ</p>
<p>*<span class="en"> C.W, Vol. VI, P. 428</span></p>
<p>ವಿವೇಕಾನಂದ</p>

<!-- 349-5/0186-->
<p>೪೫೭. ಶ್ರೀಮತಿ ಓಲ್‌ಬುಲ್‌ ಅವರಿಗೆ * ೧೫೦೨, ಜೋನ್ಸ್ ಸ್ಟ್ರೀಟ್, ಸ್ಯಾನ್‌ಫ್ರಾನ್ಸಿಸ್ಕೋ</p>
<p>೭ನೇ ಮಾರ್ಚ್, ೧೯೦೦ ಪ್ರಿಯ ಧೀರಮಾತಾ,</p>
<p>ಶಾರದಾನಂದನ ಪತ್ರ ಮತ್ತು ಲೆಕ್ಕಾಚಾರದ ವರದಿ ಮಾತ್ರ ಒಳಗೊಂಡ ನಿಮ್ಮ ಕಾಗದ ಬಂದಿತು. ಭರತಖಂಡದಿಂದ ಇತ್ತೀಚೆಗೆ ಬಂದ ಸುದ್ದಿಗಳಿಂದ ನನಗೆ ತುಂಬಾ ಧೈರ್ಯ ಬಂದಿದೆ. ಮೂವತ್ತು ಸಾವಿರ ರೂಪಾಯಿನ ಜಮಾ ಖರ್ಚಿನ ವಿಷಯದಲ್ಲಿ ನಿಮಗೆ ಇಚ್ಛೆ ತೋರಿದಂತೆ ಮಾಡಿ, ನಾನು ಇದರ ನಿರ್ವಹಣೆಯನ್ನು ನಿಮಗೆ ವಹಿಸಿಬಿಟ್ಟಿರುವೆನು. ದೇವರೇ ನಿಮಗೆ ಸರಿಯಾದ ಮಾರ್ಗವನ್ನು ತೋರುವನು. ಹಣ ಒಟ್ಟು ೩೫,೦೦೦ ರೂಪಾಯಿ. ಅದರಲ್ಲಿ ಐದು ಸಾವಿರ ರೂಪಾಯಿ ಗಂಗಾ ತೀರದಲ್ಲಿ ಒಂದು ಮನೆಯನ್ನು ಕಟ್ಟುವುದಕ್ಕೆ, ನಾನು ಶಾರದಾನಂದನಿಗೆ ಆ ಹಣವನ್ನು ಈಗ ಖರ್ಚು ಮಾಡಬೇಡವೆಂದು ಬರೆದಿರುವೆನು. ನಾನಾಗಲೇ ಆ ಹಣದಲ್ಲಿ ಐದು ಸಾವಿರ ರೂಪಾಯಿಗಳನ್ನು ತೆಗೆದುಕೊಂಡಿರುವೆನು. ನಾನು ಇನ್ನು ಹೆಚ್ಚು ಹಣವನ್ನು ಅದರಿಂದ ತೆಗೆದುಕೊಳ್ಳುವುದಿಲ್ಲ. ಆ ಐದು ಸಾವಿರ ರೂಪಾಯಿಗಳಲ್ಲಿ ಎರಡು ಸಾವಿರಕ್ಕೂ ಹೆಚ್ಚಾಗಿ ಹಿಂತಿರುಗಿ ಕೊಟ್ಟಿರುವೆನು. ಬ್ರಹ್ಮಾನಂದನು ಆ ಮೂವತ್ತೈದು ಸಾವಿರ ರೂಪಾಯಿಯೂ ಇನ್ನೂ ಹಾಗೆಯೇ ಇದೆ ಎಂಬುದಕ್ಕೆ ನನ್ನ ಎರಡು ಸಾವಿರ ರೂಪಾಯಿಗಳನ್ನೂ ಅದಕ್ಕೆ ಸೇರಿಸಿರುವನು. ಆದಕಾರಣ ನಾನು ಆ ಹಣದ ಪೈಕಿ ಇನ್ನೂ ಅವರಿಗೆ ಐದು ಸಾವಿರ ರೂಪಾಯಿಗಳನ್ನು ಕೊಡಬೇಕಾಗಿದೆ.</p>
<p>ನಾನು ಕ್ಯಾಲಿಫೋರಿಯಾದಲ್ಲಿ ಸ್ವಲ್ಪ ದುಡ್ಡನ್ನು ಸಂಪಾದನೆ ಮಾಡಿ ತೆಪ್ಪಗೆ ಅವರಿಗೆ ಕೊಟ್ಟು ಬಿಡೋಣ ಎಂದು ಮಾಡಿಕೊಂಡಿದ್ದೆ. ಆದರೆ ಹಣದ ದೃಷ್ಟಿಯಿಂದ ನಾನು ಕ್ಯಾಲಿಫೋರಿಯಾದಲ್ಲಿ ಸಂಪೂರ್ಣ ಸೋತಿರುವೆನು. ಲಾಸಾಂಜಲೀಸ್‌ಗಿಂತ ಇಲ್ಲಿ ಕೇಡು. ಬಿಟ್ಟಿ ಉಪನ್ಯಾಸವಿದ್ದರೆ ಜನರ ಹಿಂಡು ಹಿಂಡೇ ಬರುವುದು. ಆದರೆ ಏನಾದರೂ ಕೊಡಬೇಕಾಗಿ ಬಂದರೆ ಜನ ಬಹಳ ಕಡಮೆ. ಇಂಗ್ಲೆಂಡಿನಲ್ಲಿ ನನಗೆ ಇನ್ನೂ ಸ್ವಲ್ಪ ಭರವಸೆ ಇದೆ. ನಾನು ಮೇ ಹೊತಿಗೆ ಇಂಗೆಂಡನು ತಲಪಬೇಕಾಗಿದೆ. ಸುಮ್ಮನೆ ಸ್ಯಾನ್‌ಫ್ರಾನ್ಸಿಸ್ಕೋನಲ್ಲಿ ನನ್ನ ಆರೋಗ್ಯವನ್ನು ಕೆಡಿಸಿಕೊಳ್ಳುವುದರಿಂದ ಪ್ರಯೋಜನವಿಲ್ಲ. ಅದೂ ಅಲ್ಲದೆ ಜೋಗೆ ಬೇಕಾದಷ್ಟು ಉತ್ಸಾಹವಿದ್ದರೂ, ಆ ಮ್ಯಾಗ್ನೆಟಿಕ್ ಚಿಕಿತ್ಸೆಗಳು ನನಗೆ ಎದೆಯ ಮೇಲೆ ಉಜ್ಜಿದಾಗ ಆದ ಕೆಲವು ಗಾಯಗಳಲ್ಲದೆ ಮತ್ತಾವ ಗುಣವೂ ಕಂಡುಬರಲಿಲ್ಲ. ಇನ್ನು ಮೇಲೆ ವೇದಿಕೆಯ ಕೆಲಸ ನನ್ನಿಂದ ಸಾಧ್ಯವಿಲ್ಲ. ಅದನ್ನು ಬಲಾತ್ಕರಿಸಿದರೆ ಕೊನೆಗಾಲವನ್ನು ಬೇಗ ಬರಮಾಡಿಕೊಂಡಂತೆ. ನನ್ನ ಪ್ರಯಾಣಕ್ಕೆ ದುಡ್ಡು ಸಿಕ್ಕಿದೊಡನೆಯೇ ನಾನು ಇಲ್ಲಿಂದ ಹೊರಡುತ್ತೇನೆ. ಲಾಸಾಂಜಲೀಸ್‌ನಲ್ಲಿ ಸಿಕ್ಕಿದ ಮುನ್ನೂರು ಡಾಲರು ಈಗ ನನ್ನ ಕೈಯಲ್ಲಿವೆ. ಮುಂದಿನ ವಾರ ಇಲ್ಲಿ ಉಪನ್ಯಾಸ ಮಾಡಿ ನಾನು ನಿಲ್ಲಿಸುವೆನು. ಮಠ ಮತ್ತು ಹಣದ ವಿಷಯದಲ್ಲಿ ಈ ಹೊರೆಯಿಂದ</p>
<p>*<span class="en"> C.W, Vol. VIII, P. 495</span></p>

<!-- 349-5/0187-->
<p>ನನ್ನನ್ನು ಎಷ್ಟು ಬೇಗ ಬಿಟ್ಟು ಕೊಟ್ಟರೆ ಅಷ್ಟು ಒಳ್ಳೆಯದು. - ನೀವು ಏನು ಸಲಹೆ ಕೊಡುವಿರೋ ಅದರಂತೆ ಮಾಡಲು ಸಿದ್ಧನಾಗಿರುವೆನು. ನೀವು ನನ್ನ ದೊಡ್ಡದೊಂದು ಹೊರೆಯನ್ನು ವಹಿಸಿಕೊಂಡಿದ್ದೀರಿ - ಅಂದರೆ ನನ್ನ ಬಡ ಸೋದರಸೊಸೆಯ ಜವಾಬ್ದಾರಿಯನ್ನು ಹೊತ್ತಿರುವಿರಿ. ಇದರಿಂದ ನನಗೆ ಎಷ್ಟೋ ತೃಪ್ತಿ. ನನ್ನ ತಾಯಿಯ ವಿಷಯವಾದರೊ - ನನ್ನ ಮತ್ತು ಅವಳ ಕೊನೆಯ ಕಾಲವನ್ನು ಒಟ್ಟಿಗೆ ಕಳೆಯಲು ನಾನು ಅವಳ ಬಳಿಗೆ ಹೋಗುತ್ತಿರುವೆನು. ನ್ಯೂಯಾರ್ಕಿನಲ್ಲಿರುವ ಒಂದು ಸಾವಿರ ಡಾಲರಿನಿಂದ ತಿಂಗಳಿಗೆ ಒಂಬತ್ತು ರೂಪಾಯಿ ಬರುವುದು. ನಾನು ಅವಳಿಗಾಗಿ ಸ್ವಲ್ಪ ಜಾಗವನ್ನು ಕೊಂಡಿರುವೆನು. ಅದರಿಂದ ಆರು ರೂಪಾಯಿ ಬರುವುದು. ಅವಳ ಹಳೆಯ ಮನೆಯಿಂದ ಒಂದು ಆರು ರೂಪಾಯಿ ಬರುವುದು, ಕೋರ್ಟು ಕೇಸು ಇರುವುದರಿಂದ ನಾನು ಆ ಮನೆಯನ್ನು ಗಮನಿಸಿಯೇ ಇಲ್ಲ. ನಾನು, ನನ್ನ ತಾಯಿ, ನನ್ನ ಅಜ್ಜಿ ಮತ್ತು ನನ್ನ ತಮ್ಮ ತಿಂಗಳಿಗೆ ಇಪ್ಪತ್ತು ರೂಪಾಯಿನಲ್ಲಿ ಜೀವನ ಮಾಡಿಕೊಳ್ಳುತ್ತೇವೆ. ನ್ಯೂಯಾರ್ಕಿನಲ್ಲಿರುವ ಒಂದು ಸಾವಿರ ಡಾಲರನ್ನು ಮುಟ್ಟಿದೆ ಇಂಡಿಯಾ ದೇಶಕ್ಕೆ ಹೋಗುವ ಖರ್ಚನ್ನು ಸಂಪಾದನೆ ಮಾಡಲು ಸಾಧ್ಯವೇ ಎಂದು ಈಗಿನಿಂದಲೇ ಪ್ರಯತ್ನ ಮಾಡುತ್ತೇನೆ.</p>
<p>ಅಂತೂ ಹೇಗೊ ಮುನ್ನೂರು ಡಾಲರುಗಳನ್ನು ಸಂಪಾದಿಸುತ್ತೇನೆ. ಕೆಲವು ವಾರಗಳು ಲಂಡನ್ನಿನಲ್ಲಿ ವಾಸಿಸುವುದಕ್ಕೆ ಮತ್ತು ಎರಡನೇ ತರಗತಿಯಲ್ಲಿ ಹೋಗುವುದಕ್ಕೆ ನಾನೂರು ಡಾಲರುಗಳು ಸಾಕು. ನೀವು ನನಗಾಗಿ ಇನ್ನೂ ಏನನ್ನಾದರೂ ಮಾಡಿ ಎಂದು ಕೇಳಿಕೊಳ್ಳುವುದಿಲ್ಲ. ನನಗೆ ಬೇಕಾಗಿಲ್ಲ. ನೀವು ಇದುವರೆಗೆ ಮಾಡಿರುವುದೇ ಹೆಚ್ಚು. ನಾನು ಎಷ್ಟಕ್ಕೆ ಪಾತ್ರನೋ ಅದಕ್ಕಿಂತ ಹೆಚ್ಚು ಮಾಡಿರುವಿರಿ. ಶ್ರೀರಾಮಕೃಷ್ಣರ ಕೆಲಸದಲ್ಲಿ ನನ್ನ ಜವಾಬ್ದಾರಿಯನ್ನು ನಿಮಗೆ ವಹಿಸಿರುವೆನು. ನಾನೀಗ ಅದರಿಂದ ಪಾರಾದೆ. ನಾನು ಬದುಕಿರುವ ಪರಿಯಂತರವೂ ತಾಯಿಗೊಂದು ಹಿಂಸೆಯಾಗಿದ್ದೆ. ಅವಳ ಇಡೀ ಜೀವನವೇ ದುಃಖಮಯವಾಗಿದೆ. ಸಾಧ್ಯವಾದರೆ ಅವಳಿಗೆ ಸ್ವಲ್ಪ ಸಂತೋಷವನ್ನು ಕೊಡುವುದೇ ನನ್ನ ಕೊನೆಯ ಪ್ರಯತ್ನ. ನಾನು ಇದನ್ನೆಲ್ಲಾ ಯೋಚನೆಮಾಡಿರುವೆ. ನಾನು ಇಡೀ ಜೀವನ ಜಗನ್ಮಯಿಗೆ ಸೇವೆ ಸಲ್ಲಿಸಿದ್ದೇನೆ. ಅದು ಪೂರೈಸಿತು. ಇನ್ನು ಮೇಲೆ ಅವಳ ಕೆಲಸವನ್ನು ಮಾಡುವುದಕ್ಕೆ ಒಪ್ಪುವುದಿಲ್ಲ. ಅವಳು ಇನ್ನು ಯಾರಾದರೂ ಬೇರೆ ಕೆಲಸಗಾರರನ್ನು ಕಂಡುಕೊಳ್ಳಲಿ. ನಾನು ಇನ್ನು ಕೆಲಸ ಮಾಡುವುದಿಲ್ಲ ಎಂದು ಹಟ ಹಿಡಿಯುತ್ತೇನೆ. ಶ್ರೀರಾಮಕೃಷ್ಣರನ್ನೇ ಜೀವನದ ಗುರಿಯಾಗಿಟ್ಟುಕೊಂಡು ನೀವು ನನ್ನ ಸ್ನೇಹಿತರಾಗಿರುವಿರಿ. ನಿಮ್ಮ ಮೇಲೆ ನನಗಿರುವ ವಿಶ್ವಾಸದ ರಹಸ್ಯ ಇದು. ಇತರರು ನನ್ನನ್ನು ವೈಯಕ್ತಿಕವಾಗಿ ಪ್ರೀತಿಸುತ್ತಾರೆ. ಆದರೆ ನನ್ನನ್ನು ಪ್ರೀತಿಸುವುದೆಂದರೆ ಶ್ರೀರಾಮಕೃಷ್ಣರನ್ನು ಪ್ರೀತಿಸಿದಂತೆ ಎಂಬುದು ಅವರಿಗೆ ತಿಳಿಯದು. ಅವರನ್ನು ಬಿಟ್ಟರೆ ನಾನೊಬ್ಬ ಮೂರ್ಖ, ಸ್ವಾರ್ಥ ಭಾವೋದ್ವೇಗಗಳ ರಾಶಿ. ಮುಂದೆ ಏನಾಗಬಹುದು ಮತ್ತು ಏನಾಗಬೇಕು ಎಂಬುದನ್ನು ಯೋಚಿಸಿದಾಗ ಈ ಒತ್ತಡ ತುಂಬ ಭಯಂಕರವೆನಿಸುತ್ತದೆ. ಜವಾಬ್ದಾರಿಯ ಗುರುತ್ವಕ್ಕೆ ನಾನು ಸರಿಸಮನಾಗಿಲ್ಲ,</p>

<!-- 349-5/0188-->
<p>ನನ್ನಲ್ಲೇನೂ ಕೊರತೆ ಇರುವಂತೆ ಇದೆ. ನಾನು ಈ ಕೆಲಸವನ್ನು ಬಿಟ್ಟುಬಿಡಬೇಕು. ಕೆಲಸದಲ್ಲಿ ಜೀವಕಳೆ ಇಲ್ಲದಿದ್ದರೆ ಅದು ಸಾಯಲಿ, ಅದರಲ್ಲಿ ಜೀವಸತ್ಯವಿದ್ದರೆ ನನ್ನಂತಹ ದುರ್ಬಲ ಕೆಲಸಗಾರರ ಆವಶ್ಯಕತೆ ಅದಕ್ಕಿಲ್ಲ. * ಈಗ ಹಣದ ವಿಚಾರ. ಮೂವತ್ತು ಸಾವಿರ ರೂಪಾಯಿ ನನ್ನ ಹೆಸರಿನಲ್ಲಿ ಸರ್ಕಾರದ ಸೆಕ್ಯೂರಿಟಿಯಲ್ಲಿದೆ. ಯುದ್ಧದ ದೆಸೆಯಿಂದ ಅದನ್ನು ಈಗ ಮಾರಿದರೆ ತುಂಬಾ ನಷ್ಟವಾಗುವುದು. ಅಲ್ಲಿ ಅದನ್ನು ಮಾರದೆ ಇಲ್ಲಿಗೆ ಹೇಗೆ ಅದನ್ನು ಕಳುಹಿಸುವುದು? ಅದನ್ನು ಮಾರಲು ನಾನು ಅದಕ್ಕೆ ಸಹಿ ಹಾಕಬೇಕು. ಇದನ್ನೆಲ್ಲಾ ಹೇಗೆ ಸರಿಮಾಡುವುದೊ ನನಗೆ ಗೊತ್ತಿಲ್ಲ. ಇದರ ವಿಷಯದಲ್ಲಿ ಯಾವುದು ಸರಿ ಎಂದು ತೋರುವುದೋ ಅದನ್ನು ಮಾಡಿ. ನಾನಾದರೂ ತಕ್ಷಣವೇ ಸತ್ತುಹೋದರೆ ನಿಮ್ಮ ಹೆಸರಿಗೆ ಉಯಿಲು ಮಾಡುವುದು ಅತ್ಯಂತ ಮುಖ್ಯವಾಗಿ ಕಾಣುವುದು. ಸಾಧ್ಯವಾದಷ್ಟೂ ಬೇಗ ಒಂದು ಕರಡು ಉಯಿಲನ್ನು ಕಳುಹಿಸಿ ಕೊಡಿ, ನಾನು ಅದನ್ನು ಸಹಿ ಮಾಡಿ ಕಳುಹಿಸುವೆನು. ಅನಂತರ ನನ್ನ ಮನಸ್ಸು ನಿರಾಳವಾಗುವುದು. ನನಗೆ ಇಲ್ಲಿ ಯಾವ ವಕೀಲರೂ ಪರಿಚಯವಿಲ್ಲ. ಇದ್ದರೆ ಅದನ್ನು ಇಲ್ಲಿಯೇ ಮಾಡುತ್ತಿದ್ದೆ. ನನ್ನ ಹತ್ತಿರ ದುಡ್ಡ ಇಲ್ಲ. ಉಯಿಲನ್ನು ತಕ್ಷಣವೆ ಮಾಡಬೇಕು. ಟ್ರಸ್ಟ್‌ ಮುಂತಾದುವುಗಳಿಗೆ ಕಾಲ ಬೇಕಾದಷ್ಟು ಇರುವುದು.</p>
<p>ಎಂದಿಗೂ ನಿಮ್ಮ ಮಗ</p>
<p>ವಿವೇಕಾನಂದ ೪೫೮. ಮಿಸ್ ಜೋಸೆಫಿನ್ ಮಾಕ್ತಿಯಾಡ್ * ೧೫೦೨, ಜೋನ್ಸ್ ಸ್ಟ್ರೀಟ್, ಸ್ಯಾನ್‌ಫ್ರಾನ್ಸಿಸ್ಕೋ</p>
<p>೭ನೇ ಮಾರ್ಚ್, ೧೯೦೦ ಪ್ರಿಯ ಜೋ, - ಶ್ರೀಮತಿ ಬುಲ್ ಅವರು ಪತ್ರದಿಂದ ನೀನು ಕೇಂಬ್ರಿಡ್ಜ್‌ನಲ್ಲಿ ಇರುವೆ ಎಂದು ಗೊತ್ತಾಯಿತು.</p>
<p>ಮಿಸ್ ಹೆಲನ್‌ನಿಂದ ನಾನು ಕಳುಹಿಸಿದ ಕಥೆಗಳು ನಿನಗೆ ಬರಲಿಲ್ಲವೆಂಬುದು ತಿಳಿಯಿತು. ನಾನು ಇದಕ್ಕಾಗಿ ವ್ಯಥೆ ಪಡುತ್ತೇನೆ. ಮಾರ್ಗಾಟ್ ಹತ್ತಿರ ಪ್ರತಿಗಳು ಇವೆ. ಅವಳು ನಿನಗೆ ಕೊಡಬಹುದು. ನನಗೆ ಆರೋಗ್ಯ ಹಾಗೆಯೇ ಇರುವುದು, ಹಣವೇನೂ ಇಲ್ಲ. ತುಂಬಾ ಕಷ್ಟದ ಕೆಲಸ. ಲಾಸಾಂಜಲೀಸ್‌ಗಿಂತ ಕಷ್ಟ ಇಲ್ಲಿ.</p>
<p>ಉಪನ್ಯಾಸ ಬಿಟ್ಟಿ ಇದ್ದರೆ ಜನರ ಹಿಂಡೇ ಬರುವುದು ಕೇಳುವುದಕ್ಕೆ, ಹಣ ಕೊಡಬೇಕೆಂದರೆ ಯಾರೂ ಬರುವುದಿಲ್ಲ, ಅಷ್ಟೆ, ಕೆಲವು ದಿನಗಳಿಂದ ಖಾಯಿಲೆ ಮರುಕಳಿಸಿದೆ. ನನ್ನ ಸ್ಥಿತಿ ತುಂಬಾ ಕೆಟ್ಟಿದೆ. ಪ್ರತಿದಿನ ರಾತ್ರಿ ಉಪನ್ಯಾಸ ಮಾಡುವುದು ಕೆಟ್ಟದ್ದು ಎಂದು ನಾನು ಭಾವಿಸುತ್ತೇನೆ. ಓಕ್‌ಲ್ಯಾಂಡಿನಲ್ಲಿ ಸ್ವಲ್ಪ ಕಾಲ ದುಡಿದು ನ್ಯೂಯಾರ್ಕ್‌ಅನ್ನು ತಲಪುವುದಕ್ಕೆ ಬೇಕಾದಷ್ಟು ಹಣ ಸಂಪಾದಿಸುತ್ತೇನೆ. ಅಲ್ಲಿ</p>
<p>*<span class="en"> C.W, Vol. VIII, P. 498</span></p>

<!-- 349-5/0189-->
<p>ಇಂಡಿಯಾಕ್ಕೆ ಹೋಗಲು ಹಣ ಮಾಡಬೇಕು. ಲಂಡನ್ನಿನಲ್ಲಿ ಕೆಲವು ತಿಂಗಳು ಕಳೆಯುವುದಕ್ಕೆ ಸಾಕಷ್ಟು ಹಣ ಇಲ್ಲಿ ಸಿಕ್ಕಿದರೆ ನಾನು ಅಲ್ಲಿಗೆ ಹೋಗುತ್ತೇನೆ.</p>
<p>ನೀನು ನಮ್ಮ ಜನರಲ್ ಅವರ ವಿಳಾಸವನ್ನು ಕಳುಹಿಸುವೆಯಾ? ಈಗ ಹೆಸರು ಕೂಡ ನನ್ನ ಸ್ಮತಿಯಿಂದ ಅಳಿಸಿಹೋಗಿದೆ ! ಗುಡ್‌ಬೈ, ಪ್ಯಾರಿಸ್ಸಿನಲ್ಲಿ ನಿನ್ನನ್ನು ನೋಡಬಹುದೋ ಏನೋ. ನಾನು ಎಷ್ಟಕ್ಕೆ ಯೋಗ್ಯನೋ ಅದಕ್ಕಿಂತ ಹೆಚ್ಚು ನೀನು ಮಾಡಿರುವೆ. ದೇವರು ನಿನ್ನನ್ನು ಹರಸಲಿ. ಅನಂತ ಪ್ರೀತಿ ಮತ್ತು ಕೃತಜ್ಞತೆಗಳೊಡನೆ,</p>
<p>ನಿನ್ನ</p>
<p>ವಿವೇಕಾನಂದ ೪೫೯. ಸ್ವಾಮಿ ಬ್ರಹ್ಮಾನಂದರಿಗೆ*</p>
<p>ಸ್ಯಾನ್‌ಫ್ರಾನ್ಸಿಸ್ಕೋ</p>
<p>೧೨ನೇ ಮಾರ್ಚ್, ೧೯೦೦ ಪ್ರಿಯ ರಾಖಾಲ್,</p>
<p>ನಿನ್ನಿಂದ ಕೆಲವು ದಿನಗಳ ಹಿಂದೆ ಕಾಗದ ಬಂತು. ಶರತ್‌ನ ಕಾಗದ ನಿನ್ನೆ ತಲುಪಿತು. ನೀನು ಕಳುಹಿಸಿದ ಗುರುದೇವರ ಜನ್ನೊತ್ಸವ ಕರೆಯೋಲೆಯನ್ನು ನೋಡಿದೆನು. ಶರತ್‌ಗೆ ವಾತರೋಗ ಹಿಡಿದಿದೆ ಎಂಬುದನ್ನು ಕೇಳಿ ನಾನು ತುಂಬಾ ಚಿಂತಾಕ್ರಾಂತ ನಾಗಿರುವೆನು. ಅಯೊ, ಕಳೆದ ಎರಡು ವರ್ಷಗಳಿಂದ ರೋಗ, ದುಃಖ, ಯಾತನೆ ಇವೇ ನನ್ನ ಸಂಗಡಿಗರಾಗಿರುವರು. ನಾನು ಇನ್ನು ಮೇಲೆ ಅಷ್ಟು ಕಷ್ಟಪಟ್ಟು ಕೆಲಸ ಮಾಡುವುದಿಲ್ಲ ಎಂದು ಶರತ್‌ಗೆ ಹೇಳು. ಆದರೆ ಜೀವನೋಪಾಯಕ್ಕೂ ಕೆಲಸ ಮಾಡದೆ ಇದ್ದರೆ ಉಪವಾಸದಿಂದ ನರಳಬೇಕಾಗಿದೆ. ಕಾಂಪೌಂಡ್ ಕಟ್ಟಲು ಏನು ಮಾಡಬೇಕೋ ಅದನ್ನು ದುರ್ಗಾಪ್ರಸನ್ನ ಮಾಡಿರುವನು ಎಂದು ಭಾವಿಸುತ್ತೇನೆ. ಒಂದು ಕಾಂಪೌಂಡ್ ಕಟ್ಟಿಸುವುದು ಅಷ್ಟು ಕಷ್ಟವಾದ ಕೆಲಸವಲ್ಲ. ಸಾಧ್ಯವಾದರೆ ನಾನು ಅಲ್ಲಿ ಒಂದು ಸಣ್ಣ ಮನೆಯನ್ನು ಕಟ್ಟಿ ತಾಯಿ ಮತ್ತು ಅಜ್ಜಿಗೆ ಸೇವೆ ಸಲ್ಲಿಸುತ್ತೇನೆ. ಪಾಪಕೃತ್ಯಗಳು ಯಾರನ್ನೂ ಹಾಗೆಯೇ ಬಿಡುವುದಿಲ್ಲ. ಜಗನ್ಮಾತೆ ಯಾರನ್ನೂ ಸುಮ್ಮನೆ ಬಿಡುವುದಿಲ್ಲ. ನಾನು ಮಾಡಿದ್ದು ತಪ್ಪು ಎಂದು ಒಪ್ಪಿಕೊಳ್ಳುತ್ತೇನೆ. ಈಗ ನನ್ನ ಸಹೋದರನೆ, ನೀವೆಲ್ಲ ದೊಡ್ಡ ಸಾಧುಗಳು ಮತ್ತು ಮಹಾತ್ಮರು. ಇನ್ನು ಮೇಲೆ ಈ ಜವಾಬ್ದಾರಿ ಮತ್ತು ತೊಂದರೆಗಳಿಂದ ಪಾರಾಗುವಂತೆ ನನಗಾಗಿ ಜಗನ್ಮಾತೆಯಲ್ಲಿ ಪ್ರಾರ್ಥಿಸಿ, ನನಗೀಗ ಸ್ವಲ್ಪ ಶಾಂತಿ ಸಿಕ್ಕಿದೆ. ಕೆಲಸ ಮತ್ತು ಅದರ ಜವಾಬ್ದಾರಿಯನ್ನು ಇನ್ನು ಮೇಲೆ ಹೊರಲು ನನ್ನಲ್ಲಿ ಯಾವ ಶಕ್ತಿಯೂ ಇರುವಂತೆ ಕಾಣುವುದಿಲ್ಲ - ನಾನು ಇನ್ನು ಬದುಕಿರುವ ಕೆಲವು ದಿನಗಳು ವಿಶ್ರಾಂತಿ ಮತ್ತು ಶಾಂತಿಯನ್ನು ಅನುಭವಿಸಬೇಕೆಂದಿರುವೆನು. ಜೈ ಗುರುದೇವ, ಜೈ ಗುರುದೇವ ! ಇನ್ನು ಉಪನ್ಯಾಸ ಮುಂತಾದುವುಗಳು ಇಲ್ಲ. ಶಾಂತಿ, ಶಾಂತಿ.</p>
<p>ಶರತ್ ಮಠದ ಟ್ರಸ್ಟ್ ಡೀಡನ್ನು ಕಳುಹಿಸಿದೊಡನೆ ನಾನು ಅದಕ್ಕೆ ಸಹಿಯನ್ನು ಹಾಕುತ್ತೇನೆ. ನೀವೇ ಅದನ್ನೆಲ್ಲ ಸರಿಯಾಗಿ ನೋಡಿಕೊಳ್ಳಿ. ನನಗೆ ವಿಶ್ರಾಂತಿ ಬೇಕಾಗಿದೆ. ಈ ಖಾಯಿಲೆಯನ್ನು ನ್ಯೂರೋಸೈನಿಯಾ ಎನ್ನುತ್ತಾರೆ. ಇದೊಂದು ನರಗಳ ಜಾಡ್ಯ. *<span class="en"> C.W, Vol. VIII, P. 499</span></p>

<!-- 349-5/0190-->
<p>ಅದು ಒಂದು ಸಲ ಬಂದರೆ ಹಲವು ವರ್ಷಗಳು ಇರುತ್ತದೆ. ಮೂರು ನಾಲ್ಕು ವರ್ಷಗಳು ಚೆನ್ನಾಗಿ ವಿಶ್ರಾಂತಿಯನ್ನು ಪಡೆದ ಮೇಲೆ ಅದು ಗುಣವಾಗುವುದು. ಈ ದೇಶ ಈ ರೋಗದ ತೌರೂರು, ಅದು ಇಲ್ಲಿ ನನಗೆ ಅಂಟಿಕೊಂಡಿದೆ. ಆದರೆ ಇದೊಂದು ಅಪಾಯಕರವಾದ ಖಾಯಿಲೆ ಅಲ್ಲ. ಅದೂ ಅಲ್ಲದೆ ಇದು ಒಬ್ಬನನ್ನು ತುಂಬಾ ವರ್ಷಗಳು ಬದುಕುವಂತೆ ಮಾಡುವುದು ! ನನ್ನ ವಿಷಯದಲ್ಲಿ ನೀನು ವ್ಯಾಕುಲ ಪಡ ಬೇಡ. ನಾನು ಹೀಗೇ ಕೆಲಸ ಮಾಡುತ್ತಾ ಇರುವೆನು. ಆದರೆ ಗುರುದೇವರ ಕೆಲಸ ಚೆನ್ನಾಗಿ ಸಾಗುತ್ತಿಲ್ಲ ಎಂಬ ವ್ಯಥೆಯೊಂದೇ ಇರುವುದು. ನಾನು ಅವರ ಯಾವ ಕೆಲಸವನ್ನೂ ಮಾಡಲು ಸಾಧ್ಯವಾಗಲಿಲ್ಲ ಎಂಬುದೊಂದೇ ನನ್ನ ಕೊರತೆ. ನಾನು ನಿಮ್ಮನ್ನೆಲ್ಲಾ ಎಷ್ಟು ನಿಂದಿಸುತ್ತೇನೆ, ಕಟುವಾಗಿ ಕಾಣುತ್ತೇನೆ. ನಾನು ಅಧಮಾ ಧಮನು. ಇಂದು ಅವರ ಜನ್ನೊತ್ಸವ. ನಿನ್ನ ಪಾದಧೂಳಿಯನ್ನು ನನ್ನ ಮೇಲೆ ಹಾಕು, ನನ್ನ ಮನಸ್ಸು ಪುನಃ ಶಾಂತವಾಗುವುದು. ಜೈ ಗುರುದೇವ, ಜೈ ಗುರುದೇವ ! ನೀನೊಬ್ಬನೇ ನನ್ನ ಆಶ್ರಯ, ನೀನೊಬ್ಬನೇ ನನ್ನ ಆಶ್ರಯ. ಈಗ ನನ್ನ ಮನಸ್ಸು ಸ್ತಿಮಿತ ವಾಗಿರುವುದರಿಂದ ಇಂತಹ ಅರ್ಪಿತ ಭಾವವೆ ನನ್ನ ಸಹಜಸ್ಥಿತಿ ಎಂದು ಹೇಳುತ್ತೇನೆ. ಇದಲ್ಲದೆ ಬರುವ ಬೇರೆ ಭಾವಗಳೆಲ್ಲ ಒಂದು ರೋಗ, ಇನ್ನು ಮೇಲೆ ನನ್ನನ್ನು ಕೆಲಸ ಮಾಡಲು ದಯವಿಟ್ಟು ಬಿಡಬೇಡ. ನಾನು ಇನ್ನು ಮೇಲೆ ಕೆಲವು ಕಾಲ ಜಪ ಧ್ಯಾನವನ್ನು ಮಾಡುವೆ. ಇನ್ನೇನನ್ನೂ ಮಾಡುವುದಿಲ್ಲ. ಮಿಕ್ಕದ್ದೆಲ್ಲ ಜಗನ್ಮಾತೆಗೆ ಗೊತ್ತು. ಜಯ್ ಜಗದಂಬಾ.</p>
<p>ನಿನ್ನ ವಿಶ್ವಾಸಪೂರ್ವಕ</p>
<p>ವಿವೇಕಾನಂದ ೪೬೦. ಮಿಸ್ ಮೇರಿ ಫೇಲ್ ಅವರಿಗೆ *</p>
<p>೧೭೧೯, ಟರ್ಕ್ ಸ್ಟ್ರೀಟ್, ಸ್ಯಾನ್‌ಫ್ರಾನ್ಸಿಸ್ಕೊ,</p>
<p>೧೨ನೇ ಮಾರ್ಚ್, ೧೯೦೦ ಪ್ರಿಯ ಮೇರಿ,</p>
<p>- ನೀನು ಹೇಗಿರುವೆ ? ತಾಯಿ ಮತ್ತು ಸಹೋದರಿಯರು ಹೇಗಿರುವರು ? ಚಿಕಾಗೋನಲ್ಲಿ ಎಲ್ಲಾ ಹೇಗೆ ಸಾಗುತ್ತಿದೆ? ನಾನು ಫ್ರಿನಲ್ಲಿ ಇರುವೆನು. ನಾನು ಒಂದು ತಿಂಗಳೊ ಏನೊ ಇಲ್ಲಿರುವೆನು. ನಾನು ಚಿಕಾಗೊಗೆ ಏಪ್ರಿಲ್ ಪ್ರಾರಂಭದಲ್ಲಿ ಹೊರಡುತ್ತೇನೆ. ಅದಕ್ಕೆ ಮುಂಚೆ ನಾನು ನಿನಗೆ ಕಾಗದ ಬರೆಯುತ್ತೇನೆ. ನಿನ್ನೊಡನೆ ಕೆಲವು ದಿನಗಳು ಇರುವುದಕ್ಕೆ ನಾನು ಎಷ್ಟು ಇಚ್ಚಿಸುತ್ತೇನೆ ! ಕೆಲಸ ಮಾಡಿ ತುಂಬಾ ಸಾಕಾಗಿರುವುದು. ನನ್ನ ಆರೋಗ್ಯ ಹಿಂದಿನಂತೆಯೇ ಇದೆ. ಆದರೆ ಮನಸ್ಸು ಶಾಂತವಾಗಿದೆ. ಸ್ವಲ್ಪ ಕಾಲದಿಂದ ಹಾಗೆಯೇ ಇದೆ. ನಾನು ನನ್ನ ವ್ಯಾಕುಲತೆಗಳನ್ನೆಲ್ಲಾ ಭಗವಂತನಿಗೆ ಅರ್ಪಣೆಮಾಡಲು ಯತ್ನಿಸುತ್ತಿರುವೆನು. ನಾನು ಬರೀ ಕೆಲಸಗಾರ. ನನ್ನ ಉದ್ದೇಶ ಆಣತಿಯನ್ನು ಪಾಲಿಸುವುದು, ಕೆಲಸ ಮಾಡುವುದು. ಅವನಿಗೆ ಮಿಕ್ಕಿರುವುದೆಲ್ಲ ಗೊತ್ತಿದೆ. “ಸರ್ವಧರ್ಮಗಳನ್ನೂ ಪರಿತ್ಯಜಿಸಿ ನನ್ನೊಬ್ಬನಲ್ಲಿ ಶರಣನಾಗು. ನಾನು ನಿನ್ನನ್ನು ಎಲ್ಲಾ ಪಾಪಗಳಿಂದಲೂ ಪಾರುಮಾಡುತ್ತೇನೆ.'' (ಗೀತಾ ೧೮, ೯೯) *<span class="en"> C.W, Vol. VIII, P. 500</span></p>

<!-- 349-5/0191-->
<p>ನಾನು ಅದನ್ನು ಸಾಕ್ಷಾತ್ಕಾರ ಮಾಡಿಕೊಳ್ಳಲು ತುಂಬಾ ಪ್ರಯತ್ನ ಪಡುತ್ತಿರುವೆನು. ಅದು ಶೀಘ್ರದಲ್ಲಿಯೇ ನನಗೆ ಸಾಧ್ಯವಾಗಲಿ,</p>
<p>ಎಂದಿಗೂ ನಿನ್ನ ವಿಶ್ವಾಸಪೂರ್ವಕ</p>
<p>ವಿವೇಕಾನಂದ ೪೬೧. ಶ್ರೀಮತಿ ಓಲ್‌ಬುಲ್‌ ಅವರಿಗೆ*</p>
<p>೧೭೧೯, ಟರ್ಕ್ ಸ್ಟ್ರೀಟ್, ಸ್ಯಾನ್‌ಫ್ರಾನ್ಸಿಸ್ಕೋ</p>
<p>೧೨ನೇ ಮಾರ್ಚ್, ೧೯೦೦ ಪ್ರಿಯ ಧೀರಮಾತಾ,</p>
<p>ನೀವು ಕೇಂಬ್ರಿಡ್ಜ್‌ನಿಂದ ಬರೆದ ಕಾಗದ ನಿನ್ನೆ ಬಂದಿತು. ಈಗ ನನಗೆ ಒಂದು ನಿರ್ದಿಷ್ಟವಾದ ವಿಳಾಸ ಇದೆ. ಇದಕ್ಕೆ ಕೆಲವು ಪಂಕ್ತಿಗಳ ಉತ್ತರ ಬರೆಯಲು ನಿಮಗೆ ಕಾಲ ದೊರಕುವುದು ಎಂದು ಭಾವಿಸುತ್ತೇನೆ. ನೀವು ನನಗೆ ಕಳುಹಿಸಿದ ಒಂದು ಆಯವ್ಯಯ ವರದಿಯು ನನ್ನ ಹತ್ತಿರ ಇದೆ. ನೀವು ಇಚ್ಛಿಸಿದಂತೆ ಅದನ್ನು ನಿಮಗೆ ಕಳುಹಿಸುವೆ. ಅದಲ್ಲದೆ ನನ್ನ ಬಳಿ ಮತ್ತಾವುದೂ ಇಲ್ಲ. ಮಿಸ್ ಸಾಟರ್ ಇಂದ ಒಂದು ಒಳ್ಳೆಯ ಕಾಗದ ಬಂದಿದೆ. ಅವರೆಲ್ಲ ಚೆನ್ನಾಗಿರುವರು. ಅವಳೊಡನೆ ಊಟ ಮಾಡಲು - ಅವರನ್ನು ಅವಳು ನಿರೀಕ್ಷಿಸುತ್ತ ಇರುವಳು.</p>
<p>ಮಾರ್ಗರೆಟ್ ಜಯಪ್ರದಳಾದುದನ್ನು ಕೇಳಿ ಸಂತೋಷವಾಯಿತು. ನಾನು ಅವಳನ್ನು ನಿಮಗೆ ಒಪ್ಪಿಸಿರುವೆನು, ನೀವು ಅವಳನ್ನು ನೋಡಿಕೊಳ್ಳುವುದರಲ್ಲಿ ಸಂದೇಹವಿಲ್ಲ. ನಾನಿಲ್ಲಿ ಕೆಲವು ವಾರಗಳು ಇರುವೆ. ಅನಂತರ ಪೂರ್ವದ ಕಡೆಗೆ ಹೊರಡುವೆ. ನಾನು ಬೇಸಗೆಯ ಕಾಲಕ್ಕೆ ಕಾಯುತ್ತಿರುವೆ.</p>
<p>ಹಣದ ದೃಷ್ಟಿಯಿಂದ ಇಲ್ಲಿ ನಾನೇನೂ ಅಷ್ಟು ಜಯಪ್ರದನಾಗಿಲ್ಲ . ಆದರೆ ನನಗೆ ಯಾವ ಕೊರತೆಯೂ ಇಲ್ಲ. ಎಂದಿನಂತೆಯೇ ನನ್ನ ವಿಷಯದಲ್ಲಿ ಎಲ್ಲಾ ಮಾಮೂಲಾಗಿ ಸಾಗುವುದು. ಇಲ್ಲದೇ ಇದ್ದರೆ ಆಮೇಲೇನು?</p>
<p>ನಾನೀಗ ಸಂಪೂರ್ಣವಾಗಿ ಶರಣಾಗತನಾಗಿರುವನು. ಮಠದಿಂದ ಕಾಗದ ಬಂತು. ನಿನ್ನೆ ಅವರು ಉತ್ಸವ ನಡೆಸಿರುವರು. ನಾನು ಪೆಸಿಫಿಕ್ ಸಾಗರದ ಮೂಲಕ ಹೋಗಲು ಇಚ್ಚಿಸುವುದಿಲ್ಲ. ನಾನು ಎಂದು ಎಲ್ಲಿಗೆ ಹೋಗುತ್ತೇನೆ ಎಂದು ಚಿಂತಿಸುವುದಿಲ್ಲ. ನಾನೀಗ ಸಂಪೂರ್ಣವಾಗಿ ಅವನಲ್ಲಿ ಮೊರೆಹೊಕ್ಕಿರುವೆನು; ನನ್ನಲ್ಲಿ ಒಂದು ದೊಡ್ಡ ಬದಲಾವಣೆ ಆಗುತ್ತಿದೆ. ಅದು ಜಗನ್ಮಾತೆಗೆ ಗೊತ್ತು. ಶಾಂತಿ ನನ್ನ ಮೇಲೆ ಬರುತ್ತಿದೆ. ನಾನು ಸಂನ್ಯಾಸಿಯಂತೆ ಸಾಯುತ್ತೇನೆ. ನೀವು ನನ್ನ ತಾಯಿಗಿಂತ ನನ್ನ ಪಾಲಿಗೆ ಹೆಚ್ಚಾಗಿರುವಿರಿ, ಎಂದೆಂದಿಗೂ ಎಲ್ಲಾ ಪ್ರೀತಿ, ಆಶೀರ್ವಾದಗಳು ನಿಮ್ಮದಾಗಲಿ ಎಂದು ಅನವರತ ಪ್ರಾರ್ಥಿಸುವ,</p>
<p>ವಿವೇಕಾನಂದ</p>
<p>*<span class="en"> C.W, Vol. VIII, P. 501</span></p>

<!-- 349-5/0192-->
<p>ವಿ.ಸೂ. : ದಯವಿಟ್ಟು ಶ್ರೀಮತಿ ಲೆಗೆಟ್‌ಗೆ ಇನ್ನು ಕೆಲವು ವಾರಗಳವರೆಗೆ ನನ್ನ ವಿಳಾಸ: ೧೭೧೯ ಟರ್ಕ್ ಸ್ಟ್ರೀಟ್, ಸ್ಯಾನ್‌ಫ್ರಾನ್ಸಿಸ್ಕೋ ಎಂದು ಹೇಳಿ.</p>
<p>ವಿ.</p>
<p>೪೬೨. ಶ್ರೀಮತಿ ಲೆಗೆಟ್ ಅವರಿಗೆ * - ೧೭೧೯, ಟರ್ಕ್ ಸ್ಟ್ರೀಟ್, ಸ್ಯಾನ್‌ಫ್ರಾನ್ಸಿಸ್ಕೋ</p>
<p>೧೭ನೇ ಮಾರ್ಚ್, ೧೯೦೦ ಪ್ರಿಯ ತಾಯೆ,</p>
<p>ನೀವು ಅಷ್ಟು ಚೆನ್ನಾಗಿ ಬರೆದ ಕಾಗದ ತಲುಪಿ ಸಂತೋಷವಾಯಿತು. ನಾನು ನನ್ನ ಸ್ನೇಹಿತರೊಂದಿಗೆ ಪತ್ರ ವ್ಯವಹಾರವನ್ನು ಇಟ್ಟುಕೊಂಡಿದ್ದೇನೆ ಎಂಬ ವಿಷಯದಲ್ಲಿ ನೀವು ನಿರಾಳವಾಗಿ ಇರಬಹುದು. ಆದರೆ ಬರೆಯುವುದು ಕೆಲವು ವೇಳೆ ತಡವಾದರೆ ವ್ಯಾಕುಲತೆಗೆ ಕಾರಣವಾಗಬಹುದು. - ಡಾಕ್ಟರ್ ಮತ್ತು ಶ್ರೀಮತಿ ಹಿಲ್ಲರ್ ಅವರು ಊರಿಗೆ ಹಿಂದಿರುಗಿದರು. ಶ್ರೀಮತಿ ಮೆಲ್ಬನರ ಕೈಯಲ್ಲಿ ನೀವಿಸಿಕೊಂಡು ಈಗ ಮೇಲಾಗಿರುವೆ ಎನ್ನುವರು. ಆದರೆ ನನಗಾದರೋ ಹಲವು ಕೆಂಪು ಮಚ್ಚೆಗಳು ಎದೆಯ ಮೇಲೆ ಆಗಿವೆ. ಅನಂತರ ಚೆನ್ನಾಗಿ ಗುಣವಾದರೆ ನಿಮಗೆ ಹೇಳುತ್ತೇನೆ. ಆದರೆ ನನ್ನ ಖಾಯಿಲೆಯಾದರೆ ಗುಣವಾಗಬೇಕಾದರೆ ಬಹಳ ದಿನ ಹಿಡಿಯುವುದು.</p>
<p>ನಿಮಗೆ ಮತ್ತು ಶ್ರೀಮತಿ ಆಡಮ್ಗೆ ನಿಮ್ಮ ದಯೆಗಾಗಿ ಅನಂತ ವಂದನೆಗಳು. ನಾನು ಚಿಕಾಗೋಗೆ ಹೋದಾಗ ನಿಜವಾಗಿಯೂ ಅವರನ್ನು ನೋಡುತ್ತೇನೆ.</p>
<p>ನಿಮ್ಮ ವಿಷಯದಲ್ಲಿ ಹೇಗೆ? ನಾನು ಇಲ್ಲಿ “ಸಹಿಸು, ಇಲ್ಲವೆ ತೆಪ್ಪಗಿರು'' ಎಂಬ ಯೋಜನೆಯನ್ನು ಅನುಸರಿಸುತ್ತಿರುವೆನು. ಇದುವರೆಗೆ ಅದೇನೂ ಕೆಟ್ಟದ್ದಾಗಿಲ್ಲ. ಮೂವರು ಸಹೋದರಿಯರಲ್ಲಿ ಎರಡನೆಯ ಸಹೋದರಿಯಾದ ಶ್ರೀಮತಿ ಹ್ಯಾನ್ಸ್ಬರೊ ಇಲ್ಲಿರುವಳು. ಅವಳು ನನಗಾಗಿ ಸುಮ್ಮನೆ ಕೆಲಸ, ಕೆಲಸ, ಕೆಲಸ ಮಾಡುತ್ತಿರುವಳು. ದೇವರು ಅವರನ್ನು ಆಶೀರ್ವದಿಸಲಿ, ಮೂರು ಜನ ಸಹೋದರಿಯರೂ ದೇವದೂತರಂತೆ ಇರುವರು, ಅಲ್ಲವೆ ? ಈ ಜೀವನದಲ್ಲಿ ಅಲ್ಲಿ ಇಲ್ಲಿ ಇಂತಹ ವ್ಯಕ್ತಿಗಳನ್ನು ನೋಡುವುದರಿಂದ ಜೀವನದಲ್ಲಿ ಎಷ್ಟೋ ಕಷ್ಟ ಅನುಭವಿಸಿದರೂ ಅದನ್ನು ಸಹಿಸಲು ಸಮಾಧಾನ ದೊರಕುತ್ತದೆ.</p>
<p>ಒಳ್ಳೆಯದು, ನನ್ನ ಪ್ರಾರ್ಥನೆಯಲ್ಲಿ ನಿಮಗೆ ಎಲ್ಲಾ ಆಶೀರ್ವಾದಗಳೂ ಲಭಿಸಲಿ ಎಂದು ಕೋರುತ್ತೇನೆ. ನೀವು ಕೂಡ ಒಬ್ಬ ದೇವದೂತೆಯೆ ಎಂದು ಎಲ್ಲರೂ ಹೇಳುವರು. ನಾನು ಕೂಡ ಹಾಗೆಯೇ ಹೇಳುವೆನು. ಮಿಸ್ ಕೇಟ್ ಅವರಿಗೆ ನನ್ನ ಪ್ರೀತಿಗಳು.</p>
<p>ಎಂದೆಂದಿಗೂ ನಿಮ್ಮ ಮಗ</p>
<p>ವಿವೇಕಾನಂದ</p>
<p>*<span class="en"> C.W. Vol. VII, P. 521</span></p>

<!-- 349-5/0193-->
<p>ವಿ.ಸೂ.: 'ತಾಯಿಯ ಮಗು' ಹೇಗಿದೆ?</p>
<p>ಮಿಸ್‌ ಸೈನ್ಸ್‌ ಹೇಗಿರುವರು? ಅವಳಿಗೆ ನನ್ನ ಎಲ್ಲಾ ಪ್ರೀತಿಗಳು ನಿಮಗೆ ಆಗಲೆ ಗೊತ್ತಿದೆ ನಾನು ಸರಿಯಾಗಿ ಕಾಗದ ಬರೆಯುವವನು ಅಲ್ಲ ಎಂಬುದು, ಆದರೆ ಹೃದಯ ಎಂದಿಗೂ ಮರೆಯುವುದಿಲ್ಲ. ಇದನ್ನು ಮಿಸ್ ಸ್ಪೆನ್ಸರ್‌ಗೆ ಹೇಳಿ.</p>
<p>೪೬೩. ಶ್ರೀಮತಿ ಲೆಗೆಟ್ ಅವರಿಗೆ * ೧೭೧೯, ಟರ್ಕ್ ಸ್ಟ್ರೀಟ್, ಸ್ಯಾನ್‌ಫ್ರಾನ್ಸಿಸ್ಕೋ</p>
<p>೧೭ನೇ ಮಾರ್ಚ್, ೧೯೦೦ ಪ್ರಿಯ ತಾಯೆ, - ಜೋ ನನಗೆ ಒಂದು ಕಾಗದದಲ್ಲಿ, ನಾಲ್ಕು ಪೇಪರ್ ಚೂರುಗಳ ಮೇಲೆ ನನ್ನ ಸಹಿಯನ್ನು ಹಾಕಿ ಕಳುಹಿಸಿ ಎಂದು ಒಂದು ಕಾಗದವನ್ನು ಬರೆದಿದ್ದಳು. ಇದರಿಂದ ಶ್ರೀ ಲೆಗೆಟ್ ನನ್ನ ಹಣವನ್ನು ಬ್ಯಾಂಕಿನಲ್ಲಿ ಹಾಕುವುದಕ್ಕೆ ಅನುಕೂಲವಾಗುವುದು ಎಂದು ತಿಳಿಸಿದ್ದಳು. ನಾನು ಸಕಾಲದಲ್ಲಿ ಅವಳಿಗೆ ಕಳುಹಿಸಲು ಆಗದ ಕಾರಣ ನಿಮಗೆ ಆ ಚೀಟಿಗಳನ್ನು ಕಳುಹಿಸುತ್ತಿರುವೆನು. - ನನ್ನ ಆರೋಗ್ಯವೇನೂ ಚೆನ್ನಾಗಿದೆ. ಹಣದ ವಿಷಯದಲ್ಲಿ ಕೂಡ ಸ್ವಲ್ಪ ಮೇಲು. ನನಗೇನೂ ತೃಪ್ತಿಯಾಗಿದೆ. ನಿಮ್ಮ ಕರೆಗೆ ಇನ್ನೂ ಹೆಚ್ಚು ಜನ ಗಮನ ಕೊಡದೆ ಇದ್ದುದಕ್ಕೆ ನನಗೇನೂ ವ್ಯಥೆಯಾಗಲಿಲ್ಲ. ಇದು ಅವರಿಂದ ಸಾಧ್ಯವಿಲ್ಲ ಎಂದು ನನಗೆ ಗೊತ್ತಿತ್ತು. ಆದರೆ ನೀವು ನನಗೆ ತೋರಿಸಿದ ದಯೆಗೆ ನಾನು ಎಂದೆಂದಿಗೂ ಕೃತಜ ನಾಗಿರುವೆನು. ದೇವರು ನಿಮ್ಮನ್ನು ಮತ್ತು ನಿಮ್ಮ ಸಂಸಾರವನ್ನು ಆಶೀರ್ವದಿಸಲಿ..</p>
<p>ನನ್ನ ಟಪಾಲನ್ನು ೧೨೩೧, ಪೈನ್ ಬೀದಿ,<span class="en"> Clo. </span>ಹೋಮ್ ಆಫ್ ಟೂತ್ ಎಂಬಲ್ಲಿಗೆ ಕಳುಹಿಸಿದರೆ ಮೇಲು. ನಾನು ಸಂಚಾರ ಮಾಡುತ್ತಿದ್ದರೂ ಆ ಸ್ಥಳ ಶಾಶ್ವತವಾಗಿರುವುದು. ಅಲ್ಲಿಯ ಜನರಿಗೆ ನನ್ನ ಮೇಲೆ ತುಂಬಾ ವಿಶ್ವಾಸ.</p>
<p>- ಈಗ ನೀವು ಚೆನ್ನಾಗಿರುವಿರಿ ಎಂದು ಕೇಳಿ ನನಗೆ ತುಂಬಾ ಸಂತೋಷವಾಯಿತು. ಶ್ರೀಮತಿ ಮಲ್ಟನ್ ಲಾಸಾಂಜಲೀಸ್‌ಗೆ ಹೊರಟಳು ಎಂದು ಶ್ರೀಮತಿ ಬ್ಯಾಡ್ಗೆಟ್ ಹೇಳಿದಳು. ಅವಳು ನ್ಯೂಯಾರ್ಕಿಗೆ ಹೋದಳ? ಡಾಕ್ಟರ್ ಮತ್ತು ಶ್ರೀಮತಿ ಹಿಲ್ಲರ್ ಅವರು ಮೊನ್ನೆ ಸ್ಯಾನ್‌ಫ್ರಾನ್ಸಿಸ್ಕೋಗೆ ಹಿಂತಿರುಗಿದರು. ಶ್ರೀಮತಿ ಮಲ್ಟನ್ ಅವರ ಚಿಕಿತ್ಸೆಯಿಂದ ಇವರು ಬಹಳ ಗುಣಮುಖವಾಗಿರುವರೆಂದು ಅವರು ಹೇಳುವರು. ಶ್ರೀಮತಿ ಹಿಲ್ಲರ್ ತಾನು ಬಹಳ ಬೇಗ ಸಂಪೂರ್ಣ ಗುಣಮುಖರಾಗುತ್ತೇನೆ ಎಂದು ಭಾವಿಸುವರು.</p>
<p>*<span class="en"> C.W, Vol. VII, 522</span></p>

<!-- 349-5/0194-->
<p>ಇಲ್ಲಿ ಮತ್ತು ಓಕ್ಲೆಂಡಿನಲ್ಲಿ ಆಗಲೆ ಹಲವು ಉಪನ್ಯಾಸಗಳನ್ನು ಕೊಟ್ಟು ಆಯಿತು. ಓಕ್‌ಲೆಂಡ್ ಉಪನ್ಯಾಸಗಳಿಂದ ಚೆನ್ನಾಗಿ ಸಂಪಾದನೆಯ ಆಯಿತು. ಸ್ಯಾನ್‌ಫ್ರಾನ್ಸಿಸ್ಕೋನಲ್ಲಿ ಮೊದಲನೆಯ ವಾರ ವರಮಾನವಿರಲಿಲ್ಲ. ಈಗ ಹಣ ಬರುತ್ತಿದೆ. ಮುಂದಿನ ವಾರವಾದರೂ ಲಾಭದಾಯಕವಾಗಬಹುದು ಎಂದು ಊಹಿಸುತ್ತೇನೆ. ವೇದಾಂತ ಸೊಸೈಟಿಗೆ ಶ್ರೀ ಲೆಗೆಟ್ ಅವರು ಒಳ್ಳೆಯ ಏರ್ಪಾಟು ಮಾಡಿದ್ದುದನ್ನು ಕೇಳಿ ನನಗೆ ಸಂತೋಷವಾಯಿತು. ಆತ ಎಷ್ಟು ಒಳ್ಳೆಯವನು !</p>
<p>ಎಲ್ಲಾ ಪ್ರೀತಿಗಳು</p>
<p>ನಿಮ್ಮ ವಿವೇಕಾನಂದ ವಿ.ಸೂ. - ತುರಿಯಾನಂದನ ವಿಷಯವಾಗಿ ನಿಮಗೆ ಏನಾದರೂ ಗೊತ್ತೆ? ಅವನು ಸಂಪೂರ್ಣ ಗುಣಮುಖನಾಗಿರುವನೆ?</p>
<p>ನಿಮ್ಮ ವಿವೇಕಾನಂದ</p>
<p>೪೬೪. ಮಿಸ್ ಮೇರಿ ಹೇಲ್‌ ಅವರಿಗೆ *</p>
<p>೧೭೧೯, ಟರ್ಕ್ ಸ್ಟ್ರೀಟ್, ಸ್ಯಾನ್‌ಫ್ರಾನ್ಸಿಸ್ಕೋ</p>
<p>೨೨ನೇ ಮಾರ್ಚ್, ೧೯೦೦ ಪ್ರಿಯ ಮೇರಿ,</p>
<p>ನೀನು ವಿಶ್ವಾಸಪೂರ್ವಕವಾಗಿ ಬರೆದ ಪತ್ರಕ್ಕೆ ಅನೇಕ ವಂದನೆಗಳು. ಇಂಡಿಯ ದೇಶದ ಜನರಲ್ಲದೆ ಇನ್ನೂ ಅನೇಕ ವಿಷಯಗಳನ್ನು ನಾನು ಕುರಿತು ಚಿಂತಿಸಬೇಕಾಗಿದೆ ಎನ್ನುವುದು ಸರಿ. ಆದರೆ ನನ್ನ ಗುರುದೇವನ ಕೆಲಸದೊಂದಿಗೆ ಹೋಲಿಸಿದರೆ ಅವುಗಳೆಲ್ಲ ಹಿಂದೆ ಸರಿಯಬೇಕಾಗಿದೆ.</p>
<p>ಈ ತ್ಯಾಗ ಆನಂದದಿಂದ ಆಗಬೇಕೆಂಬುದೇ ನನ್ನ ಇಚ್ಛೆ, ಆದರೆ ಇದು ಸಾಧ್ಯವಿಲ್ಲ. ಆದಕಾರಣವೇ ಕೆಲವು ವೇಳೆ ತುಂಬಾ ವ್ಯಥೆ ಪಡಬೇಕಾಗುವುದು. ಏಕೆಂದರೆ, ನಾನಿನ್ನೂ ಮನುಷ್ಯ, ನನ್ನನ್ನು ಸಂಪೂರ್ಣ ಮರೆಯಲು ಆಗುವುದಿಲ್ಲ ಎಂಬುದನ್ನು ನೀನು ನೆನಪಿನಲ್ಲಿಡು. ಒಂದಲ್ಲ ಒಂದು ಕಾಲದಲ್ಲಿ ಇದು ಸಾಧ್ಯವಾದೀತು ಎಂದು ನಾನು ಆಶಿಸುತ್ತೇನೆ. ನೀನು ನನಗಾಗಿ ಪ್ರಾರ್ಥಿಸು.</p>
<p>ನನ್ನ ವಿಷಯದಲ್ಲಿ ಮತ್ತು ಇತರ ವಿಷಯಗಳಲ್ಲಿ ಮ್ಯಾಕ್ಸಿಯಾಡ್ ಮತ್ತು ಮಿಸ್ ನೋಬಲ್ ಏನು ತಿಳಿದುಕೊಂಡಿರುವರು ಎಂಬುದಕ್ಕೆ ನಾನು ಜವಾಬ್ದಾರನಲ್ಲ. ಅಲ್ಲವೇನು? ನನ್ನನ್ನು ಟೀಕಿಸುವಾಗ ನಾನು ಪ್ರತಿಕ್ರಿಯೆ ತೋರಿಸಿದ್ದನ್ನು ನೀನು ಎಂದೂ ನೋಡಿಲ್ಲ.</p>
<p>*<span class="en"> C.W, Vol. VIII, P. 502</span></p>

<!-- 349-5/0195-->
<p>-</p>
<p>ನೀನು ಬಹಳ ಕಾಲ ಯೂರೋಪಿಗೆ ಹೋಗುವೆ ಎಂಬುದನ್ನು ಕೇಳಿ ಸಂತೋಷವಾಯಿತು. ನೀನು ಯಾವಾಗಲೂ ಮನೆ ಬಿಟ್ಟು ಹೋದವಳಲ್ಲ. ದೊಡ್ಡ ಪರ್ಯಟನ ಮಾಡು.</p>
<p>ಆದರೆ ನನಗಾದರೋ ಹೊರಗೆ ಅಲೆದಲೆದು ಬೇಜಾರಾಗಿದೆ. ಅದಕ್ಕೆ ನಾನು ಮನೆಗೆ ಹಿಂತಿರುಗಿ ತೆಪ್ಪಗೆ ಇರಬೇಕೆಂದು ಬಯಸುವೆ. ನನ್ನ ಸ್ವಭಾವವೇ ಯಾವ ಹವ್ಯಾಸವೂ ಇಲ್ಲದೆ ವಿದ್ವಾಂಸನಂತಿರುವುದು. ಆದರೆ ಅದು ನನಗೆ ದೊರೆಯುವುದೇ ಇಲ್ಲ. ನಾನೀಗ ಬೇಕಾದಷ್ಟು ಕರ್ಮ ಮಾಡಿ ಜರ್ಝರಿತನಾಗಿರುವುದರಿಂದ ಈಗಲಾದರೂ ಅದು ಬಂದೀತು ಎಂದು ಭಾವಿಸುತ್ತೇನೆ. ಶ್ರೀಮತಿ ಸೇವಿಯರ್ ಹಿಮಾಲಯದ ತನ್ನ ಮನೆಯಿಂದ ನನಗೆ ಕಾಗದ ಬರೆದಾಗಲೆಲ್ಲ ಅಲ್ಲಿಗೆ ಹಾರಿಹೋಗಬೇಕೆಂದು ಬಯಸುವೆನು. ಈ ಉಪನ್ಯಾಸದ ಕೆಲಸ, ಯಾವಾಗಲೂ ಅಲೆಯುತ್ತಿರುವುದು, ಹೊಸ ಹೊಸ ಮುಖವನ್ನು ನೋಡುತ್ತಿರುವುದು ಇವು ನನಗೆ ಬೇಜಾರಾಗಿದೆ.</p>
<p>ನೀನು ಚಿಕಾಗೋನಲ್ಲಿ ಪ್ರವಚನಗಳನ್ನು ಏರ್ಪಡಿಸಲು ತೊಂದರೆ ತೆಗೆದುಕೊಳ್ಳಬೇಡ, ನನಗೆ ಫಿಸಿನಲ್ಲಿ ಹಣ ಸಿಕ್ಕುವುದು, ಮನೆಗೆ ಹಿಂತಿರುಗುವುದಕ್ಕೆ ಬೇಗ ಸಾಕಾದಷ್ಟು ಹಣ ಮಾಡುವೆನು..</p>
<p>ನೀನು ಮತ್ತು ಸಹೋದರಿಯರು ಹೇಗೆ ಇರುವಿರಿ? ನಾನು ಏಪ್ರಿಲ್ ಪ್ರಾರಂಭದಲ್ಲಿ ಯಾವಾಗಲಾದರೂ ಚಿಕಾಗೊಗೆ ಬರಬಹುದು.</p>
<p>ನಿನ್ನ</p>
<p>ವಿವೇಕಾನಂದ ೪೬೫. ಸ್ವಾಮಿ ತುರಿಯಾನಂದರಿಗೆ *</p>
<p>ಸ್ಯಾನ್‌ಫ್ರಾನ್ಸಿಸ್ಕೋ</p>
<p>ಮಾರ್ಚ್, ೧೯೦೦ ಪ್ರಿಯ ಸೋದರ ಹರಿ,</p>
<p>ಶ್ರೀಮತಿ ಬ್ಯಾನರ್ಜಿ ಕಳುಹಿಸಿದ ಪಾರ್ಸಲ್ ರಸೀತಿ ಈಗ ತಾನೆ ಕೈಸೇರಿದೆ. ಅವಳು ಸ್ವಲ್ಪ ಬೇಳೆ ಮತ್ತು ಅಕ್ಕಿಯನ್ನು ಕಳುಹಿಸಿರುವಳು. ಆ ರಸೀತಿಯನ್ನು ನಿನಗೆ ಕಳುಹಿಸುತ್ತೇನೆ. ಇದನ್ನು ಮಿಸ್ ವಾಲ್ಗೊಗೆ ಕೊಡು. ಅವಳು ಬರುವಾಗ ಇವುಗಳೆಲ್ಲವನ್ನು ತರುವಳು.</p>
<p>ನಾನು ಬರುವ ವಾರ ಚಿಕಾಗೋಗೆ ಇಲ್ಲಿಂದ ಹೊರಡುವೆನು. ಅಲ್ಲಿಂದ ನ್ಯೂಯಾರ್ಕಿಗೆ ಹೋಗುವೆನು. ನಾನು ಹೇಗೆ ನಿರ್ವಹಿಸುತ್ತಿರುವೆನು, ಈಗ ನೀನು ಎಲ್ಲಿರುವೆ? ಏನು ಮಾಡುತ್ತಿರುವೆ?</p>
<p>ನಿನ್ನ ವಿಶ್ವಾಸಪೂರ್ವಕ</p>
<p>ವಿವೇಕಾನಂದ</p>
<p>*<span class="en"> C.W, Vol. VIII, P. 505</span></p>

<!-- 349-5/0196-->
<p>೪೬೬, ನಿವೇದಿತಾಗೆ*</p>
<p>ಸ್ಯಾನ್‌ಫ್ರಾನ್ಸಿಸ್ಕೋ</p>
<p>೨೫ನೇ ಮಾರ್ಚ್, ೧೯೦೦ ಪ್ರಿಯ ನಿವೇದಿತಾ,</p>
<p>ನಾನು ಈಗ ಚೆನ್ನಾಗಿ ಗುಣ ಹೊಂದಿದ್ದೇನೆ. ಶಕ್ತಿಯೂ ಚೆನ್ನಾಗಿ ವೃದ್ಧಿ ಯಾಗುತ್ತಿದೆ. ಕೆಲವು ಬಾರಿ ಮುಕ್ತಿ ಸಮೀಪದಲ್ಲಿಯೇ ಇದೆ ಎನ್ನಿಸುವುದು. ಕಳೆದ ಎರಡು ವರ್ಷಗಳ ಕ್ರೂರ ಯಾತನೆಯಿಂದ ಅನೇಕ ಮಹತ್ತಾದ ಪಾಠಗಳನ್ನು ಕಲಿಯಲು ಸಾಧ್ಯವಾಯಿತು. ಬೇನೆ, ದೌರ್ಭಾಗ್ಯಗಳೆಲ್ಲಾ ಮೊದಲು ನಮ್ಮನ್ನು ನಿರಂತರವಾಗಿ ಮುಳುಗಿಸುವಂತೆ ಕಂಡರೂ ಕಟ್ಟ ಕಡೆಯಲ್ಲಿ ನಮಗೆ ಕಲ್ಯಾಣವನ್ನೇ ಉಂಟುಮಾಡುವುವು.</p>
<p>ನಾನು ಅನಂತ ನೀಲಿಯಾಗಸ: ನನ್ನ ಮೇಲೆ ಮೋಡಗಳು ಆಚ್ಛಾದಿಸಬಹುದು. ಆದರೆ ನಾನು ಅದೇ ಅಸೀಮ ನೀಲಿಯಾಗಸ...</p>
<p>ನನ್ನ ಮತ್ತು ಪ್ರತಿಯೊಬ್ಬನ ನೈಜಸ್ವಭಾವವೂ ಶಾಂತಿಯೇ ಎಂಬುದನ್ನು ನಾನು ಬಲ್ಲೆ. ಆ ರುಚಿಯನ್ನು ಹೊಂದಲು ನಾನು ಪ್ರಯತ್ನಿಸುತ್ತಿದ್ದೇನೆ. ಈ ದೇಹರೂಪದಲ್ಲಿರುವ ತಗಡಿನ ಪಾತ್ರೆಗಳು, ಸುಖ ದುಃಖವೆಂಬ ಅಸಂಬದ್ಧವಾದ ಸ್ವಪ್ನಗಳು - ಇವೆಲ್ಲಾ ಏನು?</p>
<p>ನನ್ನ ಸ್ವಪ್ನಗಳೆಲ್ಲಾ ಪುಡಿಪುಡಿಯಾಗುತ್ತಲಿವೆ. ಓಂ ತತ್ಸತ್ !</p>
<p>ನಿನ್ನ</p>
<p>ವಿವೇಕಾನಂದ ೪೬೭. ಶ್ರೀಮತಿ ಮೇರಿ ಹೇಲ್‌ ಅವರಿಗೆ **</p>
<p>ಸ್ಯಾನ್‌ಫ್ರಾನ್ಸಿಸ್ಕೋ</p>
<p>೨೮ನೇ ಮಾರ್ಚ್, ೧೯೦೦ ಪರಮಧನ್ಯಳಾದ ಮೇರಿ,</p>
<p>'ನಾನು ಬಹಳ ಸಂತೋಷವಾಗಿದ್ದೇನೆ' ಎಂಬುದನ್ನು ನಿನಗೆ ತಿಳಿಸುವುದೆ ಈ ಪತ್ರದ ಉದ್ದೇಶ. ಎಂದಮಾತ್ರಕ್ಕೆ ಆಶಾವಾದಿತ್ವದಲ್ಲಿ ನಾನು ಆಶ್ರಯ ಪಡೆಯುತ್ತಿದ್ದೇನೆಂದು ಅರ್ಥವಲ್ಲ. ನನ್ನ ಯಾತನಾ ಸಹಿಷ್ಣುತೆಯ ಶಕ್ತಿ ವೃದ್ಧಿಯಾಗುತ್ತಿದೆ. ಈ ಜಗತ್ತಿನ ಸುಖದುಃಖಗಳ ಉಪದ್ರವದ ದುರ್ಗಂಧದಿಂದ ಬಹು ಎತ್ತರಕ್ಕೆ ಒಯ್ಯಲ್ಪಡುತ್ತಿದ್ದೇನೆ. ಅವುಗಳೆಲ್ಲಾ ತಮ್ಮ ಅರ್ಥವನ್ನು ಕಳೆದುಕೊಳ್ಳುತ್ತಿವೆ. ಅದೊಂದು ಸ್ವಪ್ನದ ನಾಡು; ನಗುವುದು ಅಳುವುದು ಒಂದೂ ಅಲ್ಲಿ ಗಣನೆಗೇ ಬರುವುದಿಲ್ಲ. ಅವೆಲ್ಲಾ ಕೇವಲ ಸ್ವಪ್ನಗಳು ಮಾತ್ರ. ಇಂದೋ ಮುಂದೋ ಎಂದಾದರೂ ಅವೆಲ್ಲಾ ನಾಶವಾಗಲೇಬೇಕು. ಅಲ್ಲಿ ನಿಮ್ಮಗಳ ವಿಷಯ ಏನು? ಹ್ಯಾರಿಯಟ್ಟಳು</p>
<p>*<span class="en"> C.W, Vol. VI, P. 429</span></p>
<p>**<span class="en"> C.W, Vol. VIII, P. 503</span></p>

<!-- 349-5/0197-->
<p>ಪ್ಯಾರಿಸ್ಸಿನಲ್ಲಿ ಸುಖ ಸಂತೋಷದಿಂದ ಹೊತ್ತು ಕಳೆಯಲಿರುವಳು. ನಾನು ಅಲ್ಲಿ ಖಂಡಿತವಾಗಿಯೂ ಅವಳನ್ನು ನೋಡುತ್ತೇನೆ ! ನಾನು ಒಂದು ಫ್ರೆಂಚ್ ನಿಘಂಟನ್ನು ಬಾಯಿ ಪಾಠ ಮಾಡುತ್ತಿದ್ದೇನೆ. ನಾನು ಕೊಂಚ ಹಣವನ್ನು ಗಳಿಸುತ್ತಿದ್ದೇನೆ. ಬೆಳಿಗ್ಗೆ ಸಂಜೆ ಎರಡು ಹೊತ್ತೂ ಮೈದಣಿಯುವಷ್ಟು ಕೆಲಸ. ಆದರೂ ನಾನು ಆರೋಗ್ಯವಾಗಿದ್ದೇನೆ. ಒಳ್ಳೆಯ ನಿದ್ರೆ, ಉತ್ತಮ ಜೀರ್ಣಶಕ್ತಿ, ಸಂಪೂರ್ಣ ಸ್ವಚ್ಛಂದ.</p>
<p>ನೀನು ಪೂರ್ವದಕಡೆಗೆ ಹೋಗುತ್ತಿರುವೆ. ಏಪ್ರಿಲ್ ತಿಂಗಳು ಮುಗಿಯುವುದ ರೊಳಗೇ ನಾನು ಚಿಕಾಗೋವಿಗೆ ಬರಬೇಕೆಂದಿದ್ದೇನೆ. ಹಾಗಾಗದಿದ್ದಲ್ಲಿ ನಾನು ಖಂಡಿತವಾಗಿಯೂ ನೀನು ಅಲ್ಲಿಂದ ಹಿಂತಿರುಗುವ ಮುಂಚೆ ಭೇಟಿಮಾಡುತ್ತೇನೆ. - ಮ್ಯಾಕಿಂಡ್ಡೆ ಹುಡುಗಿಯರು ಏನು ಮಾಡುತ್ತಿದ್ದಾರೆ? ಗ್ರೇಫಪೂಟ್‌ನಿಂದ ಮಾಡಿದ ಪದಾರ್ಥಗಳನ್ನು ತಿನ್ನುವುದು ಮತ್ತು ದಪ್ಪವಾಗುವುದು ಅಷ್ಟೆ ತಾನೆ? ಮುಂದುವರಿಸಿ, ಜೀವನ ಕೇವಲ ಒಂದು ಸ್ವಪ್ನ ಮಾತ್ರ. ಅದು ಅಷ್ಟೆ ಎಂದು ನಿನಗೆ ಸಂತೋಷವಲ್ಲವೆ? ಓ! ಒಂದು ಶಾಶ್ವತ ಸ್ವರ್ಗವನ್ನು ಅವರು ಅಪೇಕ್ಷಿಸುವರು! ಭಗವಂತನ ವಿನಹ ಮತ್ತಾವುದೂ ಶಾಶ್ವತವಾಗಿಲ್ಲದೇ ಇರುವುದಕ್ಕಾಗಿ ಆತನಿಗೆ ಅನಂತ ಧನ್ಯವಾದಗಳು. ಅವನಿಗೆ ಮಾತ್ರ ಅದನ್ನು ಸಹಿಸಲು ಸಾಧ್ಯವೆಂಬುದು ಖಂಡಿತವಾದದ್ದು. ಮೌಢದ ಅವಿಚ್ಛಿನ್ನತೆ !</p>
<p>ನನ್ನ ಪಾಲಿಗೆ ಎಲ್ಲವೂ ಈಗ ತಾನೆ ಬರಲು ಆರಂಭಿಸುತ್ತಿವೆ. ಇಷ್ಟರಲ್ಲೇ ಅವು ಒಂದಾದಮೇಲೊಂದು ಭೋರ್ಗರೆಯುವುವು. ಆದರೂ ನಾನು ಮಾತ್ರ ಪ್ರಶಾಂತ ವಾಗಿರುತ್ತೇನೆ. ನಿನಗೆ ಈಗ ಎಲ್ಲವೂ ಒಳ್ಳೆಯದಾಗಿಲ್ಲ. ಅದಕ್ಕಾಗಿ ನಾನು ಬಹಳ ವಿಷಾದಿಸುತ್ತೇನೆ. ಎಂದರೆ ನಾನು ವಿಷಾದಪಡಲು ಪ್ರಯತ್ನಿಸುತ್ತಿದ್ದೇನೆ. ಏಕೆಂದರೆ ನಾನು ಇನ್ನು ಯಾವ ವಿಷಯಕ್ಕೇ ಆಗಲಿ ವ್ಯಥೆಪಡಲಾರೆ. ಗ್ರಹಣಶಕ್ತಿಯನ್ನು ಮಾರಿದ ಶಾಂತಿಯನ್ನು ನಾನು ಪಡೆಯುತ್ತಿದ್ದೇನೆ. ಅದು ಸುಖವೂ ಅಲ್ಲ, ದುಃಖವೂ ಅಲ್ಲ, ಅವೆರಡನ್ನೂ ಮಾರಿದ್ದು. ತಾಯಿಗೆ ಅದನ್ನು ತಿಳಿಸು. ಕಳೆದ ಎರಡು ವರ್ಷಗಳಿಂದ ಶಾರೀರಿಕ ಮತ್ತು ಮಾನಸಿಕ ಮೃತ್ಯುವಿನ ಕಣಿವೆಯ ಮೂಲಕ ನಾನು ಹಾದು ಬಂದುದು ಇದಕ್ಕೆ ಸಹಾಯಮಾಡಿದೆ. ಈಗ ನಾನು, ಆ ಪರಮ ಶಾಂತಿ, ಆ ನಿರಂತರ ಮೌನದ ಹತ್ತಿರ ಹೋಗುತ್ತಿದ್ದೇನೆ. ಈಗ ನಾನು ವಸ್ತುಗಳನ್ನು ಅವುಗಳ ನೈಜಸ್ಥಿತಿಯಲ್ಲಿ ಪ್ರತಿಯೊಂದನ್ನೂ ಅವುಗಳ ಪರಿಪೂರ್ಣತೆಯ ಹಾದಿಯಲ್ಲಿ, ಪ್ರತಿಯೊಂದನ್ನೂ ಆ ಚರಮ ಶಾಂತಿಯಲ್ಲಿ ನೋಡಲು ನಿರ್ಧರಿಸಿದ್ದೇನೆ. 'ಯಾರ ಆನಂದ ಕೇವಲ ತನ್ನಲ್ಲಿಯೇ ಇರುವುದೋ, ಯಾರ ಆಸೆಗಳು ಅವನಲ್ಲಿಯೇ ಇವೆಯೋ ಅವನೇ ಪೂರ್ಣ ಅನುಭವಗಳನ್ನು ಅರಿತವನು.” ಅಸಂಖ್ಯಾತ ಜನನ, ಸ್ವರ್ಗ ಮತ್ತು ನರಕಗಳ ಮೂಲಕ ನಾನು ಇಲ್ಲಿ ಕಲಿಯಬೇಕಾಗಿರುವ ಮಹತ್ತರವಾದ ಪಾಠವೇ – ಆತ್ಮವನ್ನು ಹೊರತು ನಾವು ಕೇಳಬೇಕಾಗಿರುವ ಮತ್ತು ಆಸೆಪಡಬೇಕಾಗಿರುವ ವಸ್ತು ಯಾವುದೂ ಇಲ್ಲ ಎಂಬುದು. ನಾನು ಪಡೆಯಲು ಸಾಧ್ಯವಾದ ಅತ್ಯುತ್ಕುಷ್ಟವಾದ ವಸ್ತುವೇ ಆತ್ಮ.'ನಾನು ಮುಕ್ತ'' ಆದ್ದರಿಂದ ನನ್ನ ಸುಖಕ್ಕೆ ಮತ್ತಾರ ಆವಶ್ಯಕತೆಯೂ ಇಲ್ಲ. ನಿರಂತರವೂ ನಾನು ಏಕಾಂಗಿ, ಏಕೆಂದರೆ ನಾನು ಮುಕ್ತನಾಗಿದ್ದೆ, ಮುಕ್ತನಾಗಿದ್ದೇನೆ, ಎಂದೆಂದಿಗೂ ಮುಕ್ತನಾಗಿಯೇ ಇರುವೆ. ಇದೇ ವೇದಾಂತ. ಇಷ್ಟೊಂದು ದೀರ್ಘ</p>

<!-- 349-5/0198-->
<p>ಕಾಲದವರೆಗೆ ನಾನು ಸಿದ್ಧಾಂತವನ್ನು ಬೋಧಿಸಿದೆ. ಆದರೆ ಓ! ಎಷ್ಟು ಆನಂದ ! ಮೇರಿ, ನನ್ನ ಪ್ರಿಯ ಸೋದರಿ, ನಾನು ಈಗ ಪ್ರತಿನಿತ್ಯವೂ ಅದನ್ನು ಸಾಕ್ಷಾತ್ಕರಿಸಿಕೊಳ್ಳುತ್ತಿದ್ದೇನೆ. ಹೌದು, ಖಂಡಿತವಾಗಿ, ''ನಾನು ಮುಕ್ತ'' ನಾನು ಒಬ್ಬನೇ, ಏಕಾಂಗಿ, ನಾನು ಏಕಮೇವಾದ್ವಿತೀಯ.</p>
<p>ನಿರಂತರವೂ ಸಚ್ಚಿದಾನಂದದಲ್ಲಿ ನಿನ್ನವನಾದ</p>
<p>- ವಿವೇಕಾನಂದ ವಿ.ಸೂ. : ಈಗ ನಾನು ನಿಜವಾಗಿಯೂ ವಿವೇಕಾನಂದನಾಗುವವನಿದ್ದೇನೆ. ನೀನು ಎಂದಾದರೂ ಕೆಡುಕನ್ನು ಆನಂದಿಸಿರುವೆಯಾ. ಹಾ! ಹಾ! ಹುಚ್ಚು ಹುಡುಗಿ, ಎಲ್ಲವೂ ಒಳ್ಳೆಯದು ! ಅಸಂಬದ್ಧತೆ. ಕೆಲವು ಒಳ್ಳೆಯದು, ಕೆಲವು ಕೆಟ್ಟದು. ನಾನು ಒಳ್ಳೆಯದನ್ನು ಆನಂದಿಸುವೆ, ಕೆಟ್ಟದ್ದನ್ನೂ ಆನಂದಿಸುವೆ. ನಾನು ಯೇಸುವಾಗಿದ್ದೆ ಮತ್ತು ಜೂಡಾಸ್ ಇಸ್ಕಾರಿಯೇಟ್ ಕೂಡ ಆಗಿದ್ದೆ. ಎರಡೂ ನನ್ನ ಆಟವೇ, ನನ್ನ ವಿನೋದವೇ. “ಎಲ್ಲಿಯವರೆಗೂ ದೈತವಿರುವುದೋ ಅಲ್ಲಿಯವರೆಗೆ ಅಂಜಿಕೆ ನಿನ್ನನ್ನು ಬಿಡುವುದಿಲ್ಲ.” ಆಸ್ಟ್ರಿಚ್ ಪಕ್ಷಿಯ ಕ್ರಮ ಪದ್ದತಿ? ನಿಮ್ಮ ತಲೆಗಳನ್ನು ಮರಳಿನಲ್ಲಿ ಹುದುಗಿಸಿಟ್ಟು ಯಾರೂ ನಿಮ್ಮನ್ನು ಈಕ್ಷಿಸುತ್ತಿಲ್ಲ ಎಂದು ಯೋಚಿಸುವಿರಲ್ಲವೆ! ಎಲ್ಲವೂ ಒಳ್ಳೆಯದೇ ! ಧೈಯ್ಯದಿಂದಿರು, ಪ್ರತಿಯೊಂದನ್ನೂ ಧೈಯ್ಯದಿಂದ ಎದುರಿಸು. ಶುಭವೇ, ನಿನಗೆ ಸ್ವಾಗತ. ಅಶುಭವೇ, ನಿನಗೂ ಸ್ವಾಗತ. ಇಬ್ಬರಿಗೂ ಸುಸ್ವಾಗತ ನೀವಿಬ್ಬರೂ ನನ್ನ ಲೀಲೆಗಳೇ. ನಾನು ಪಡೆಯಬೇಕಾದ ಯಾವ ಶುಭವೂ ಇಲ್ಲ. ನಾನು ದೃಢವಾಗಿ ಹಿಡಿಯಬೇಕಾದ ಯಾವ ಆದರ್ಶವೂ ಇಲ್ಲ. ಪೂರ್ಣಗೊಳಿಸಬೇಕಾದ ಯಾವ ಮಹಾಕಾಂಕ್ಷೆಯೂ ಇಲ್ಲ. ವಜ್ರದ ಗಣಿಯಾಗಿರುವ ನಾನು ಒಳ್ಳೆಯದು ಕೆಟ್ಟದ್ದು ಎಂಬ ಕಲ್ಲು ಹರಳುಗಳೊಡನೆ ಆಟವಾಡುತ್ತಿದ್ದೇನೆ. ಅಶುಭವೇ ನಿನಗೆ ಒಳ್ಳೆಯದಾಗಲಿ, ನಿನಗೆ ಸ್ವಾಗತ: ಶುಭವೇ ನಿನಗೆ ಒಳ್ಳೆಯದಾಗಲಿ, ನಿನಗೂ ಸ್ವಾಗತ; ಭೂಮಂಡಲವೇ ನನ್ನ ಕಿವಿಗಳ ಹತ್ತಿರ ಉರುಳಿದರೂ ಅದರಿಂದ ನನಗೇನು? ತಿಳಿವಳಿಕೆ ಯನ್ನು ಮಾರಿದ ಶಾಂತಿಯೇ ನಾನು. ತಿಳಿವಳಿಕೆ ಕೇವಲ ನಮಗೆ ಶುಭ ಅಶುಭಗಳನ್ನು ತಿಳಿಯುವಂತೆ ಮಾಡುತ್ತದೆ. ನಾನು ಅದನ್ನು ಮೀರಿದವನು, ನಾನೇ ಶಾಂತಿ,</p>
<p>ವಿವೇಕಾನಂದ ೪೬೮, ಸೋದರಿ ನಿವೇದಿತೆಗೆ*</p>
<p>ಸ್ಯಾನ್‌ಫ್ರಾನ್ಸಿಸ್ಕೋ</p>
<p>೨೮ನೇ ಮಾರ್ಚ್, ೧೯೦೦ ನನ್ನ ಪ್ರಿಯ ಮಾರ್ಗರೆಟ್,</p>
<p>ನಿನ್ನ ಒಳ್ಳೆಯ ಅದೃಷ್ಟವನ್ನು ನೋಡಿ ನನಗೆ ತುಂಬಾ ಆನಂದವಾಗಿದೆ. ನಾವು ಸ್ಥಿರವಾಗಿದ್ದರೆ ಪ್ರತಿಯೊಂದೂ ಅನುಕೂಲವಾಗಿ ಪರಿವರ್ತನವಾಗುವುದು. ನಿನಗೆ ಬೇಕಾಗಿರುವಷ್ಟು ಹಣ ಇಲ್ಲಿಯಾಗಲಿ ಅಥವಾ ಇಂಗ್ಲೆಂಡಿನಲ್ಲೇ ಆಗಲಿ ಖಂಡಿತ ದೊರೆಯುವುದೆಂಬ ಭರವಸೆ ನನಗಿದೆ.</p>
<p><span class="en">*C.W, Vol. VI, P. 430</span></p>

<!-- 349-5/0199-->
<p>ನಾನು ಶ್ರಮಪಟ್ಟು ಕೆಲಸಮಾಡುತ್ತಿದ್ದೇನೆ. ನಾನು ಹೆಚ್ಚು ದಣಿದಷ್ಟೂ ನನಗೆ ಹೆಚ್ಚು ಗುಣವಾದಂತೆ ತೋರುತ್ತದೆ. ಈ ಅನಾರೋಗ್ಯ ನನಗೆ ಕಲ್ಯಾಣವನ್ನು ಉಂಟುಮಾಡಿದೆ ಎಂಬುದು ನಿಶ್ಚಯವೇ ಸರಿ. ನಾನು ನಿಜವಾಗಿಯೂ ನಿರ್ಮೊಹ ಎಂದರೆ ಏನೆಂಬುದನ್ನು ಅರ್ಥಮಾಡಿಕೊಳ್ಳುತ್ತಿದ್ದೇನೆ. ಅತಿ ಶೀಘ್ರದಲ್ಲಿಯೇ ಸಂಪೂರ್ಣವಾಗಿ ನಿರಾಸಕ್ತನಾಗುವೆನೆಂದು ಭಾವಿಸಿದ್ದೇನೆ.</p>
<p>ನಾವು ನಮ್ಮೆಲ್ಲಾ ಶಕ್ತಿಯನ್ನೂ ಒಂದು ವಸ್ತುವಿನ ಮೇಲೆ ಕೇಂದ್ರೀಕರಿಸಿ ಅದರಲ್ಲಿ ಅನುರಕ್ತರಾಗುತ್ತೇವೆ - ಒಂದು ಕ್ಷಣದ ಸೂಚನೆಯಲ್ಲೇ ಯಾವುದರಿಂದ ಬೇಕಾದರೂ ನಮ್ಮ ಮನಸ್ಸನ್ನು ಹಿಂತೆಗೆದುಕೊಳ್ಳುವ ಶಕ್ತಿ ಹಿಂದಿನಷ್ಟೇ ಕಷ್ಟವಾಗಿದ್ದರೂ, ಅದರ ಕಡೆ ಲಕ್ಷ ಕೊಡುವುದು ಅಪರೂಪ.</p>
<p>ವ್ಯಾಮೋಹ ಮತ್ತು ನಿರ್ಮೊಹ ಎರಡೂ ಸಂಪೂರ್ಣವಾಗಿ ವಿಕಾಸವಾದಾಗ ಮಾನವ ಮಹಾತ್ಮನಾಗಿ ಆನಂದವನ್ನು ಪಡೆಯುವನು.</p>
<p>ಶ್ರೀಮತಿ ಲೆಗೆಟ್‌ರವರು ಕೊಟ್ಟ ದಾನಕ್ಕಾಗಿ ನನಗೆ ತುಂಬಾ ಸಂತೋಷವಾಯಿತು. ಅವರು ಕ್ರಮೇಣ ಮುಂದುವರಿಯುತ್ತಿದ್ದಾರೆ. ಸ್ವಲ್ಪ ತಡೆ, ಆಕೆಗೆ ತಿಳಿದಿರಲಿ ಅಥವಾ ತಿಳಿಯದಿರಲಿ ಆಕೆ ಶ್ರೀರಾಮಕೃಷ್ಣರ ಕಾರ್ಯದಲ್ಲಿ ವಿಶೇಷ ಪಾತ್ರವನ್ನು ವಹಿಸುವವರಿದ್ದಾರೆ. - ಪ್ರೊಫೆಸರ್ ಗೆಡ್ಡಿಸ್ ಅವರ ವಿಷಯವಾಗಿ ನೀನು ಬರೆದಿರುವ ವಿವರವನ್ನೋದಿ ನನಗೆ ತುಂಬಾ ಆನಂದವಾಯಿತು. ಜೋ ಒಬ್ಬ ಅತೀಂದ್ರಿಯ ಗ್ರಹಣಶಕ್ತಿಯುಳ್ಳವನ ವಿಚಾರವಾಗಿ ಬರೆದಿರುವುದು ಸ್ವಾರಸ್ಯವಾಗಿದೆ. ಈಗ ತಾನೇ ಸಂದರ್ಭಗಳೆಲ್ಲಾ ಅನುಕೂಲವಾಗಿ ಒದಗುತ್ತಿವೆ...</p>
<p>ಈ ಪತ್ರ ನಿನಗೆ ಚಿಕಾಗೋನಲ್ಲಿ ಕೈಸೇರಬಹುದೆಂದು ಭಾವಿಸಿದ್ದೇನೆ.</p>
<p>ಮಿಸ್ ಸೌಟರ್‌ರವರ ಗಾಢ ಗೆಳತಿಯಾದ ಮ್ಯಾಕ್ಸ್ ಗೀಸಿಕ್ ಎಂಬ ಒಬ್ಬ ಸ್ಟಿಸ್ ತರುಣಿಯಿಂದ ನನಗೊಂದು ಸ್ನೇಹಪೂರಿತವಾದ ಪತ್ರ ಬಂದಿದೆ. ಮಿಸ್ ಸೌಟರ್‌ರವರೂ ಕೂಡ ನನಗೆ ತಮ್ಮ ವಿಶ್ವಾಸ ಸೂಚಿಸಿ ಪತ್ರ ಬರೆದಿದ್ದಾರೆ. ನಾನು ಯಾವಾಗ ಇಂಗ್ಲೆಂಡಿಗೆ ಬರುವುದೆಂದು ಕೇಳಿದ್ದಾರೆ. ಅನೇಕರು ಈ ವಿಷಯವಾಗಿ ಕೇಳುತ್ತಿದ್ದಾರೆಂದು ಬರೆದಿದ್ದಾರೆ.</p>
<p>ಪ್ರತಿಯೊಂದೂ ಸರಿಯಾಗಿ ಆಗಿಯೇ ತೀರಬೇಕು - ಬೀಜವು ಭೂಮಿಯ ಒಳಗೆ ನಾಶವಾಗಿ ಅನಂತರ ಮರವಾಗಿ ಹೊರಗೆ ಬರಬೇಕು. ಕಳೆದ ಎರಡು ವರ್ಷಗಳು ಭೂಮಿಯ ಒಳಗಣ ಕೊಳೆಯುವಿಕೆ, ಸಾವಿನ ದವಡೆಯೊಳಗೆ ನಾನೆಂದೂ ಅಷ್ಟೊಂದು ಹೋರಾಡಿರಲಿಲ್ಲ. ಆದರೆ ಇಡೀ ಜೀವನದ ಒಂದು ಪ್ರಚಂಡ ಆಂದೋಳನದ ಅನುಭವ ನನಗಾಯಿತು. ಅಂತಹ ಒಂದು ಆಂದೋಳನ ಶ್ರೀರಾಮಕೃಷ್ಣರಲ್ಲಿಗೆ ಕರೆದೊಯ್ದಿತು. ಮತ್ತೊಂದು ಅಮೆರಿಕಾ ದೇಶಕ್ಕೆ ಕೊಂಡೊಯ್ದಿತು. ಈಗಿನದು ಹಿಂದಿನದೆಲ್ಲಕ್ಕಿಂತಲೂ ಮಹತ್ತಾದುದು. ಅದೆಲ್ಲ ಆಗಿಹೋಯಿತು. - ನಾನೆಷ್ಟು ಶಾಂತಿಯಿಂದಿರುವೆನೆಂದರೆ</p>

<!-- 349-5/0200-->
<p>ಅನೇಕ ವೇಳೆ ನನಗೇ ಆಶ್ಚರ್ಯವಾಗುವುದು ! ನಾನು ಪ್ರತಿದಿನ ಬೆಳಗ್ಗೆ ಸಂಜೆ ಕೆಲಸ ಮಾಡುವೆ, ಯಾವಾಗ ಏನನ್ನು ಬೇಕಾದರೂ ತಿನ್ನುವೆ - ರಾತ್ರಿ ಹನ್ನೆರಡು ಗಂಟೆಗೆ ನಿದ್ರಿಸಲು ಹೋಗುವೆ - ಅದೆಂತಹ ಸೊಗಸಾದ ನಿದ್ರೆ ! ಹಿಂದೆಂದೂ ನನಗೆ ಈ ಬಗೆಯ ನಿದ್ರಾಶಕ್ತಿ ಇರಲೇ ಇಲ್ಲ !</p>
<p>ಸಮಸ್ತ ವಿಶ್ವಾಸ ಆಶೀರ್ವಾದಗಳೊಡನೆ</p>
<p>ನಿನ್ನ ವಿವೇಕಾನಂದ</p>
<p>೪೬೯. ಮಿಸ್ ಮ್ಯಾಕ್ಸಿ ಯಾಡ್ ಅವರಿಗೆ *</p>
<p>೧೭೧೯, ಟರ್ಕ್ ಸ್ಟ್ರೀಟ್, ಸ್ಯಾನ್‌ಫ್ರಾನ್ಸಿಸ್ಕೋ</p>
<p>೩೦ನೇ ಮಾರ್ಚ್, ೧೯೦೦</p>
<p>ಪ್ರಿಯ ಜೋ,</p>
<p>ನೀನು ಕಾಲಕ್ಕೆ ಸರಿಯಾಗಿ ಪುಸ್ತಕಗಳನ್ನು ಕಳುಹಿಸಿದುದಕ್ಕೆ ಅನೇಕ ವಂದನೆಗಳು. ಅವುಗಳು ಬೇಗ ಮಾರಾಟವಾಗುವುವು ಎಂದು ಭಾವಿಸುತ್ತೇನೆ. ನೀನು ನಿನ್ನ ಯೋಜನೆಗಳನ್ನು ಬದಲಾಯಿಸುವುದರಲ್ಲಿ ನನಗಿಂತ ಕೇಡು ಎಂದು ಕಾಣುವುದು. ನನಗೆ ಇನ್ನೂ 'ಪ್ರಬುದ್ಧ ಭಾರತ' ಏತಕ್ಕೆ ಬಂದಿಲ್ಲವೋ ಆಶ್ಚದ್ಯವಾಗುತ್ತಿದೆ. ನನ್ನ ಪತ್ರಗಳು ಎಲ್ಲಾ ಚೆಲ್ಲಾಪಿಲ್ಲಿಯಾಗುತ್ತಿವೆ ಎಂದು ಭಾವಿಸುತ್ತೇನೆ.</p>
<p>ನಾನು ಕಷ್ಟಪಟ್ಟು ಕೆಲಸ ಮಾಡುತ್ತಿರುವೆನು. ಸ್ವಲ್ಪ ಹಣವನ್ನೂ ಮಾಡುತ್ತಿರುವೆನು. ಆರೋಗ್ಯವೂ ಉತ್ತಮಗೊಂಡಿದೆ. ಹಗಲು ರಾತ್ರಿ ಕೆಲಸ ಮಾಡುವುದು, ರಾತ್ರಿ ಹನ್ನೆರಡು ಗಂಟೆಗೆ ಚೆನ್ನಾಗಿ ಊಟಮಾಡಿದ ಮೇಲೆ ನಿದ್ರೆ ಹೋಗುವುದು; ಊರೆಲ್ಲ ಅಲೆಯುವುದು: ಆರೋಗ್ಯವೂ ಉತ್ತಮಗೊಳ್ಳುವುದು, - ಹಾಗಾದರೆ ಶ್ರೀಮತಿ ಮಿಲ್ಟನ್ ಅಲ್ಲಿರುವಳು. ಅವಳಿಗೆ ನನ್ನ ಪ್ರೀತಿಯನ್ನು ತಿಳಿಸು. ತುರಿಯಾನಂದನ ಕಾಲು ಸರಿಯಾಗಲಿಲ್ಲವೆ?</p>
<p>ಶ್ರೀಮತಿ ಬುಲ್, ಮಾರ್ಗಾಟ್ ಕಾಗದವನ್ನು ಕೇಳಿದ್ದರಿಂದ ಅದನ್ನು ಅವಳಿಗೆ ಕಳುಹಿಸಿರುವೆನು. ಶ್ರೀಮತಿ ಲೆಗೆಟ್ ಅವಳಿಗೆ ಕೊಟ್ಟ ಕೊಡುಗೆಯ ವಿಷಯದಲ್ಲಿ ನನಗೆ ತುಂಬಾ ಆನಂದವಾಯಿತು. ಹೇಗೊ ಎಲ್ಲ ಸರಿಯಾಗುವುದು, ಆಗಲೇ ಬೇಕು, ಏಕೆಂದರೆ ಯಾವುದೂ ಶಾಶ್ವತವಲ್ಲ.</p>
<p>ಏನಾದರೂ ಸ್ವಲ್ಪ ಪ್ರಯೋಜನವಿದೆ ಎಂದು ತಿಳಿದರೆ ಇಲ್ಲಿ ಒಂದೆರಡು ವಾರಗಳು ಇರುತ್ತೇನೆ. ಅನಂತರ ಹತ್ತಿರ ಇರುವ ಸ್ಟಾಕ್‌ಟನ್ ಎಂಬ ಊರಿಗೆ ಹೋಗುತ್ತೇನೆ. ಅನಂತರ ನನಗೆ ಗೊತ್ತಿಲ್ಲ. ಎಲ್ಲ ಹೇಗೆ ನಡೆದುಕೊಂಡು ಹೋಗುತ್ತಿವೆ.</p>
<p>*<span class="en"> C.W, Vol. VIII, P506</span></p>

<!-- 349-5/0201-->
<p>ನಾನೀಗ ಶಾಂತಿಯಿಂದ ಇರುವೆನು, ಹೇಗೋ ಪ್ರಪಂಚ ಸಾಗುತ್ತಿದೆ - ಅವು ಸುಮ್ಮನೆ ಸಾಗುತ್ತವೆ.</p>
<p>ಎಲ್ಲ ಪ್ರೀತಿ ವಿಶ್ವಾಸಗಳೊಡನೆ</p>
<p>ವಿವೇಕಾನಂದ</p>
<p>ವಿ.ಸೂ: ಕೆಲವು ಹೊಸ ವಿಷಯಗಳನ್ನು ಸೇರಿಸಿ ಕರ್ಮಯೋಗವನ್ನು ಸಂಪಾದಿಸುವುದಕ್ಕೆ ಮಿಸ್ ವಾಲ್ಲೋ ತಕ್ಕ ವ್ಯಕ್ತಿ.</p>
<p>೪೭೦. ಸ್ವಾಮಿ ತುರೀಯಾನಂದರಿಗೆ * ಪ್ರಿಯ ಹರಿಭಾಯಿ, - ನಿನ್ನ ಕಾಲು ಸರಿಯಾಗಿದೆ ಮತ್ತು ನೀನು ಚೆನ್ನಾಗಿ ಕೆಲಸ ಮಾಡುತ್ತಿರುವೆ ಎಂಬುದನ್ನು ಕೇಳಿ ಸಂತೋಷವಾಯಿತು. ನನ್ನ ದೇಹ ಸರಿಯಾಗಿದೆ. ನಾನು ಹೆಚ್ಚು ಮುಂಜಾಗ್ರತೆ ತೆಗೆದುಕೊಂಡರೇ ಖಾಯಿಲೆ ಬೀಳುವುದು. ಏನಾದರೂ ಸಿಕ್ಕಲ್ಲಿ ಅಡಿಗೆ ಮಾಡುತ್ತೇನೆ, ಊಟ ಮಾಡುತ್ತೇನೆ, ಹಗಲು ರಾತ್ರಿ ಕೆಲಸ ಮಾಡುತ್ತೇನೆ. ನಾನು ಚೆನ್ನಾಗಿದ್ದೇನೆ, ಗಾಢವಾಗಿ ನಿದ್ರೆ ಮಾಡುತ್ತೇನೆ.</p>
<p>ನಾನು ಇನ್ನೊಂದು ತಿಂಗಳಲ್ಲಿ ನ್ಯೂಯಾರ್ಕಿಗೆ ಹೋಗುತ್ತೇನೆ. ಶಾರದನ ಪತ್ರಿಕೆ ಆಗಲೇ ನಿಂತುಹೋಯಿತೇನು? ನನಗೆ ಅದು ಈಚೆಗೆ ಬರುತ್ತಲೇ ಇಲ್ಲ. 'ಪ್ರಬುದ್ಧ'ವಾಗಿರುವುದು ಆಗಲೇ ನಿದ್ರೆಗೆ ಹೋಯಿತು ಎಂದು ಕಾಣುವುದು. ಅವರು ನನಗೆ ಈಚೆಗೆ ಅವನ್ನು ಕಳುಹಿಸುತ್ತಲೇ ಇಲ್ಲ. ಅದು ಎಲ್ಲಿಯಾದರೂ ಹೋಗಲಿ. ನಮ್ಮ ದೇಶದಲ್ಲಿ ಪ್ಲೇಗು ಉಪದ್ರವ ಪ್ರಾರಂಭವಾಗಿದೆ. ಯಾರು ಬದುಕಿರುವರೋ ಯಾರು ಸತ್ತಿರುವರೊ ಯಾರಿಗೆ ಗೊತ್ತು? ಅಚ್ಚುವಿನಿಂದ ಒಂದು ಕಾಗದ ಬಂದಿದೆ. ಅವನು ಸಿಕಾರ್ ಪ್ರಾಂತ್ಯದ ರಾಮಗರ್‌ನಲ್ಲಿ ಹುದುಗಿ ಕೊಂಡಿರುವನಂತೆ, ಯಾರೊ ಅವನಿಗೆ ವಿವೇಕಾನಂದ ತೀರಿಹೋದ ಎಂದು ಹೇಳಿದರಂತೆ. ಅದಕ್ಕೆ ಅವನು ನನಗೆ ಕಾಗದ ಬರೆದಿರುವನು. ನಾನು ಅವನಿಗೊಂದು ಉತ್ತರವನ್ನು ಕಳುಹಿಸುವೆನು. - ಇಲ್ಲಿ ಎಲ್ಲರೂ ಸೌಖ್ಯ, ಅಲ್ಲಿ ಎಲ್ಲರೂ ಸೌಖ್ಯವಾಗಿರುವರು ಎಂದು ಭಾವಿಸುತ್ತೇನೆ.</p>
<p>ನಿನ್ನ ವಿಶ್ವಾಸಪೂರ್ವಕ</p>
<p>ವಿವೇಕಾನಂದ</p>
<p>*<span class="en"> C.W, Vol. VIII, P. 507</span></p>

<!-- 349-5/0202-->
<p>೪೭೧. ಮಿಸ್ ಮ್ಯಾಕ್‌ಲಿಯಾಡ್ ಅವರಿಗೆ * ೧೭೧೯, ಟರ್ಕ್ ಸ್ಟ್ರೀಟ್, ಸ್ಯಾನ್‌ಫ್ರಾನ್ಸಿಸ್ಕೋ</p>
<p>ಏಪ್ರಿಲ್ ೧೯೦೦ ಪ್ರಿಯ ಜೋ,</p>
<p>ನೀನು ಫ್ರಾನ್ಸಿಗೆ ಹೋಗುವುದಕ್ಕೆ ಮುಂಚೆ ಒಂದು ವಾಕ್ಯ. ನೀನು ಇಂಗ್ಲೆಂಡಿನ ಮೂಲಕವಾಗಿ ಹೋಗುವೆಯಾ ? ಶ್ರೀಮತಿ ಸೇವಿಯರ್ ಒಂದು ಒಳ್ಳೆಯ ಕಾಗದವನ್ನು ಬರೆದಿರುವರು. ಡಾರ್ಜಿಲಿಂಗಿನಲ್ಲಿ ತನ್ನೊಡನೆ ಇದ್ದ ಕಾಳಿಗೆ ಮಿಸ್ ಮುಲ್ಲರ್ ಏನನ್ನೂ ಬರೆಯದೆ ಒಂದು ಖಾಲಿ ಕಾಗದ ಮಾತ್ರ ಕಳುಹಿಸಿದಳು ಎಂದು ಬರೆದಿರುವರು.</p>
<p>ಅವಳ ಸೋದರಳಿಯನ ಮಗ ಕಾನ್‌ಗ್ರೇವ್ ಎಂದು. ಅವನು ಈಗ ಟ್ರಾನ್ಸ್‌ವಾಲ್ ಯುದ್ಧದಲ್ಲಿ ಇರುವನು. ಅದಕ್ಕೇ ಅವಳು ಟ್ರಾನ್ಸ್‌ವಾಲ್ ಎಂಬ ಪದದ ಕೆಳಗೆ ಗೆರೆ ಎಳೆದಿರುವುದು. ಅವಳ ಸೋದರಳಿಯ ಟ್ರಾನ್ಸ್‌ವಾಲ್‌ನಲ್ಲಿ ಬೋಯರೊಡನೆ ಯುದ್ಧ ಮಾಡುತ್ತಿರುವನು ಎಂಬುದನ್ನು ತೋರುವುದಕ್ಕೆ ಅಷ್ಟೆ. ಆಗಿನಷ್ಟೇ ಈಗಲೂ ಏನೂ ನನಗೆ ಆ ವಿಷಯ ಅರ್ಥವಾಗುತ್ತಿಲ್ಲ,</p>
<p>ನನ್ನ ದೇಹಪ್ರಕೃತಿ ಲಾಸಾಂಜಲೀಸ್‌ನಲ್ಲಿ ಇದ್ದುದಕ್ಕಿಂತ ಕೇಡಾಗಿದೆ. ಆದರೆ ಮಾನಸಿಕವಾಗಿ ಉತ್ತಮವಾಗಿದೆ. ಹೆಚ್ಚು ಶಾಂತಿ ಇದೆ ಮತ್ತು ದೃಢ ಮನಸೂ ಇದೆ. ಇದು ಹೀಗೆಯೇ ಮುಂದುವರಿಯುವುದು ಎಂದು ಆಶಿಸುತ್ತೇನೆ.</p>
<p>ನಿನಗೆ ನಾನು ಬರೆದ ಪತ್ರಕ್ಕೆ ಇನ್ನೂ ನನಗೆ ಜವಾಬು ಬಂದಿಲ್ಲ. ನಾನು ಅದನ್ನು ಬೇಗ ನಿರೀಕ್ಷಿಸುತ್ತೇನೆ. - ನನ್ನ ಇಂಡಿಯಾ ದೇಶದ ಒಂದು ಪತ್ರವನ್ನು ತಪ್ಪಾಗಿ ಶ್ರೀಮತಿ ವೀಲರ್ ಅವರ ವಿಳಾಸಕ್ಕೆ ಕಳುಹಿಸಿಬಿಟ್ಟಿದ್ದರು. ಅಂತೂ ಕೊನೆಗೆ ಅದು ನನ್ನ ಕೈ ಮುಟ್ಟಿತು. ಶಾರದಾನಂದನಿಂದ ನನಗೆ ಒಳ್ಳೆಯ ಕಾಗದ ಬಂದಿದೆ. ಅಲ್ಲಿ ಅವರು ಚೆನ್ನಾಗಿರುವರು. ಹುಡುಗರು ಚೆನ್ನಾಗಿ ಕೆಲಸ ಮಾಡುತ್ತಿರುವರು. ಬೈಗಳಿಗೆ ಎರಡೂ ಮುಖಗಳಿವೆ. ಇದು ಅವರನ್ನು ಕಾರ್ಯೋನ್ಮುಖರನ್ನಾಗಿ ಮಾಡುವುದು, * ನಾವು ಭಾರತೀಯರು ಅಷ್ಟು ಕಾಲದಿಂದಲೂ ಪರಾಶ್ರಿತರಾಗಿದ್ದೇವೆ. ನಮ್ಮನ್ನು ಕಾರ್ಯೋನ್ಮುಖರನ್ನಾಗಿ ಮಾಡಬೇಕಾದರೆ ಬೇಕಾದಷ್ಟು ನಾಲಗೆಯನ್ನು ಖರ್ಚು ಮಾಡಬೇಕಾಗಿದೆ. ಈ ವರ್ಷ ಅವರಲ್ಲಿ ಒಬ್ಬ ಅತ್ಯಂತ ಸೋಮಾರಿ ಯೊಬ್ಬನು ವಾರ್ಷಿಕೋತ್ಸವದ ಜವಾಬ್ದಾರಿಯನ್ನು ತೆಗೆದುಕೊಂಡು ಅದನ್ನು ಯಶಸ್ವಿಯಾಗಿ ನೆರವೇರಿಸಿದನು. ಅವರು ಬರಗಾಲ ನಿವಾರಣೆಯ ಕೆಲಸವನ್ನು ನನ್ನ ಸಹಾಯವಿಲ್ಲದೆ ತಾವೇ ಯೋಜನೆ ಮಾಡಿಕೊಂಡು ಕಾರ್ಯಗತ ಮಾಡುತ್ತಿರುವರು. ಇದೆಲ್ಲ ನಾನು ಅವರಿಗೆ ಕೊಡುವ ಪ್ರಚಂಡವಾದ ಬೈಗುಳದಿಂದ ಎನ್ನುವುದರಲ್ಲಿ ಸಂದೇಹವಿಲ್ಲ.</p>
<p>*<span class="en"> C.W, Vol. VIII, P. 508</span></p>

<!-- 349-5/0203-->
<p>ಅವರೀಗ ತಮ್ಮ ಕಾಲ ಮೇಲೆ ನಿಂತಿರುವರು. ನನಗೆ ಎಷ್ಟೋ ಸಂತೋಷ. ನೋಡು ಜೋ, ಜಗನ್ಮಾತೆ ಕೆಲಸ ಮಾಡುತ್ತಿರುವಳು.</p>
<p>ಮಿಸ್ ಥರ್‌ಬಿಯ ಪತ್ರವನ್ನು ಶ್ರೀಮತಿ ಹರ್ ಅವರಿಗೆ ನಾನು ಕಳುಹಿಸಿದೆ. ಅವಳು ತನ್ನ ಸಂಗೀತದ ಕಛೇರಿಗೆ ಆಮಂತ್ರಣವನ್ನು ಕಳುಹಿಸಿದ್ದಳು. ನನಗೆ ಹೋಗಲು ಆಗಲಿಲ್ಲ. ನನಗೆ ತುಂಬಾ ಕೆಟ್ಟ ನೆಗಡಿ ಬಂದಿತ್ತು, ಅಷ್ಟೆ. ಮಿಸ್ ಥರ್‌ಬಿ ನನಗೆ ಓಕ್ಲೆಂಡಿನಲ್ಲಿರುವ ಮಹಿಳೆಗೊಂದು ಕಾಗದ ಕೊಟ್ಟಿದ್ದಳು. ಅವಳು ಅದಕ್ಕೆ ಉತ್ತರವನ್ನು ಕೊಡಲಿಲ್ಲ. ನಾನು ಚಿಕಾಗೊ ತಲಪಬೇಕಾದರೆ ಹಣ ಫಿಸ್ಕೋನಲ್ಲಿ ಏಳುವುದೋ ಇಲ್ಲವೋ ಗೊತ್ತಿಲ್ಲ. ಓಕ್‌ಲೆಂಡಿನ ಕೆಲಸ ಜಯಪ್ರದವಾಗಿದೆ. ಅಲ್ಲಿಂದ ನನಗೆ ಸುಮಾರು ನೂರು ಡಾಲರು ಬರಬಹುದು ಅಷ್ಟೆ. ಏನಾದರೂ ಆಗಲಿ, ನಾನು ಇದರಲ್ಲಿ ತೃಪ್ತನಾಗಿರುವೆನು. ನಾನು ಪ್ರಯತ್ನಿಸಿದೆ. ಅದು ಒಳ್ಳೆಯದು, ಮ್ಯಾಗ್ನೆಟಿಕ್ ಚಿಕಿತ್ಸಕಳೂ ನನಗೆ ಏನನ್ನೂ ಹೇಳಲಿಲ್ಲ. ಅಂತೂ ಹೇಗೆ ನನಗೆ ವಿಷಯಗಳು ಅಣಿಯಾಗುವುವೊ, ಅವು ಹೇಗೆ ಕೂಡಿ ಬರುವುವೊ ಅದನ್ನು ನಾನು ಲೆಕ್ಕಿಸುವುದಿಲ್ಲ. ನಾನೀಗ ಅತ್ಯಂತ ಶಾಂತಿಯಿಂದಿರುವೆನು. ಲಾಸಾಂಜಲೀಸ್‌ನಿಂದ ಬಂದ ಪತ್ರದಲ್ಲಿ ಶ್ರೀಮತಿ ಲೆಗೆಟ್ಸ್ ಆರೋಗ್ಯ ತುಂಬಾ ಕೆಟ್ಟಿದೆ ಎಂದು ತಿಳಿಯಬಂತು. ಈ ವಿಷಯದ ಸತ್ಯವನ್ನು ತಿಳಿಯಲು ನಾನು ನ್ಯೂಯಾರ್ಕಿಗೆ ತಂತಿಯನ್ನು ಕಳುಹಿಸಿದೆ. ನನಗೆ ಬೇಗನೆ ಜವಾಬು ಬರಬಹುದು. ನಾನು ಅದನ್ನು ನಿರೀಕ್ಷಿಸುತ್ತಿದ್ದೇನೆ.</p>
<p>ಶ್ರೀಮತಿ ಲೆಗೆಟ್ಸ್ ಅವರು ಬೇರೆ ಕಡೆ ಇರುವಾಗ ನನ್ನ ಟಪಾಲನ್ನು ಹೇಗೆ ನೀನು ಕಳುಹಿಸಿಕೊಡುವೆ ? ಅವು ನನಗೆ ಸರಿಯಾಗಿ ತಲುಪುವಂತೆ ನೀನು ಮಾಡುವೆಯಾ ?</p>
<p>ಇನ್ನು ಹೆಚ್ಚಿಗೆ ಹೇಳಲು ಏನೂ ಇಲ್ಲ. ಎಲ್ಲಾ ಪ್ರೀತಿ ಮತ್ತು ಕೃತಜ್ಞತೆಗಳೂ ನಿನ್ನವೆ. ಅದು ಆಗಲೇ ನಿನಗೆ ಗೊತ್ತಿದೆ. ನೀನಾಗಲೇ ನಾನೆಷ್ಟಕ್ಕೆ ಪಾತ್ರನೋ ಅದಕ್ಕಿಂತ ಹೆಚ್ಚನ್ನು ಮಾಡಿರುವೆ. ನಾನು ಪ್ಯಾರಿಸ್ಸಿಗೆ ಹೋಗುತ್ತೇನೋ ಇಲ್ಲವೋ ಗೊತ್ತಿಲ್ಲ. ಆದರೆ ನಾನು ಮೇ ತಿಂಗಳಲ್ಲಿ ನಿಜವಾಗಿ ಇಂಗ್ಲೆಂಡಿಗೆ ಹೋಗಲೇಬೇಕಾಗಿದೆ. ನಾನು ಕೆಲವು ವಾರಗಳು ಇಂಗ್ಲೆಂಡಿನಲ್ಲಿ ಪ್ರಯಾಣ ಮಾಡದೆ ಮನೆಗೆ ಹಿಂತಿರುಗಕೂಡದು. ಎಲ್ಲಾ ಪ್ರೀತಿಗಳೊಡನೆ.</p>
<p>ಎಂದಿಗೂ ಭಗವಂತನಲ್ಲಿ ನಿನ್ನ</p>
<p>ವಿವೇಕಾನಂದ ವಿ. ಸೂ. - ಶ್ರೀಮತಿ ಹ್ಯಾನ್ಸ್‌ಬರೋ ಮತ್ತು ಶ್ರೀಮತಿ ಅಪೆನುಲ್ ಅವರು ಒಂದು ಮನೆಯ ಭಾಗವನ್ನು ೧೭೧೯, ಟರ್ಕ್ ಸ್ಟ್ರೀಟ್‌ನಲ್ಲಿ ತೆಗೆದುಕೊಂಡಿರುವರು. ನಾನು ಅವರೊಡನೆ ಇರುವೆನು. ಮತ್ತೆ ಕೆಲವು ವಾರಗಳು ಅಲ್ಲಿಯೇ ಇರುತ್ತೇನೆ.</p>

<!-- 349-5/0204-->
<p>೪೭೨, ಶ್ರೀಮತಿ ಬುಲ್ ಅವರಿಗೆ * ೧೭೧೯, ಟರ್ಕ್ ಸ್ಟ್ರೀಟ್, ಸ್ಯಾನ್‌ಫ್ರಾನ್ಸಿಸ್ಕೋ</p>
<p>೧ನೇ ಏಪ್ರಿಲ್, ೧೯೦೦ ಪ್ರಿಯ ಧೀರಮಾತಾ,</p>
<p>ನೀವು ವಿಶ್ವಾಸದಿಂದ ಬರೆದ ಪತ್ರ ಇಂದು ಬೆಳಗ್ಗೆ ತಲುಪಿತು. ಶ್ರೀಮತಿ ಮಿಲ್ಟನ್ ಅವರ ಚಿಕಿತ್ಸೆಯಿಂದ ನ್ಯೂಯಾರ್ಕ್‌ ಸ್ನೇಹಿತರೆಲ್ಲಾ ಗುಣ ಹೊಂದಿದರು ಎಂಬುದನ್ನು ಕೇಳಿ ಸಂತೋಷವಾಯಿತು. ಲಾಸಾಂಜಲೀಸ್‌ನಲ್ಲಿ ಆಕೆ ಅಷ್ಟು ಯಶಸ್ವಿಯಾಗಿಲ್ಲ ಎಂದು ಕಾಣುವುದು - ನಮಗೆ ಪರಿಚಯ ಆದವರೆಲ್ಲ ಇದನ್ನು ಹೇಳುತ್ತಾರೆ. ಚರ್ಮವನ್ನು ಸುಲಿಯುವ ಈ ಚಿಕಿತ್ಸೆಗೆ ಮುಂಚೆ ಇದ್ದುದಕ್ಕಿಂತ ಅನಂತರ ಕೆಲವು ರೋಗಿಗಳು ಇನ್ನೂ ಕೆಟ್ಟಸ್ಥಿತಿಯಲ್ಲಿರುವರು. ಶ್ರೀಮತಿ ಮಿಲ್ಟನ್ ಅವರಿಗೆ ನನ್ನ ಪ್ರೀತಿಯನ್ನು ತಿಳಿಸು. ತಾತ್ಕಾಲಿಕವಾಗಿಯಾದರೂ ಅವಳ ಚಿಕಿತ್ಸೆ ನನಗೆ ಸ್ವಲ್ಪ ಗುಣವನ್ನು ಕೊಡುತ್ತಿತ್ತು. ಪಾಪ, ಡಾಕ್ಟರ್ ಹಿಲ್ಲರ್ ! ಅವನನ್ನು ಆತುರದಿಂದ ಲಾಸಾಂಜಲೀಸ್‌ಗೆ ಅವನ ಹೆಂಡತಿಯನ್ನು ಗುಣಮಾಡಿಸಲು ಕಳುಹಿಸಿದ್ದಾಯಿತು. ನೀವು ಹಿಂದಿನ ದಿನ ಅವನು ಹೇಳುವುದನ್ನು ಕೇಳಬೇಕಾಗಿತ್ತು. ಶ್ರೀಮತಿ ಹಿಲ್ಲರ್ ಸ್ಥಿತಿ ಚಿಕಿತ್ಸೆಯಾದಮೇಲೆ ಮತ್ತೂ ಕೆಟ್ಟಿದೆ ಎಂದು ಹೇಳುತ್ತಾರೆ. ಅವಳಿಗೆ ಎಲ್ಲೊ ಸ್ವಲ್ಪ ಮೂಳೆಗಳಿವೆ. ಎಲ್ಲಕ್ಕಿಂತ ಹೆಚ್ಚಾಗಿ ಲಾಸಾಂಜಲೀಸ್‌ನಲ್ಲಿ ಡಾಕ್ಟರ್ ಐನೂರು ಡಾಲರುಗಳನ್ನು ವೆಚ್ಚ ಮಾಡಬೇಕಾಯಿತು. ಇದರಿಂದ ಅವನಿಗೆ ಕೋಪ ಬಂದಿದೆ. ನಾನೇನೋ ಈ ವಿಷಯವನ್ನು ಗೆ ಹೇಳುವುದಿಲ್ಲ. ಅವಳಾದರೋ ಪಾಪ ರೋಗಿಗಳಿಗೆ ಬೇಕಾದಷ್ಟು ಉಪಕಾರ ಮಾಡಿರುವೆನು ಎಂದು ಭ್ರಮಿಸುತ್ತಿರುವಳು. ಆದರೆ ಅವಳು ಲಾಸಾಂಜಲೀಸ್ ಜನರ ವಿಚಾರವನ್ನು ಕೇಳಿದರೆ, ವಿಶೇಷವಾಗಿ ಡಾಕ್ಟರ್ ಹಿಲ್ಲರ್ ಬಾಯಿಂದ ಕೇಳಿದರೆ, ಅವಳು ತಕ್ಷಣವೇ ಮನಸ್ಸು ಬದಲಾಯಿಸಬಹುದು ಎಂದು ತೋರುವುದು. ಯಾರಿಗೂ ಇಂತಹ ಔಷಧಿಯನ್ನು ತೆಗೆದುಕೊಳ್ಳಿ ಎಂದು ಬುದ್ದಿವಾದ ಕೊಡಕೂಡದು ಎಂಬ ನಾಣ್ಣುಡಿಯಿಂದ ಬುದ್ದಿ ಕಲಿಯುವಳು. ಜೋನಿಂದ ಈ ಚಿಕಿತ್ಸೆಯ ವಿಚಾರವನ್ನು ಡಾಕ್ಟರ್ ಹಿಲ್ಲರ್ ಕೇಳಿದಾಗ ಅವನು ಎಷ್ಟು ಅವಸರದಿಂದ ಲಾಸಾಂಜಲೀಸ್‌ಗೆ ಓಡಿದ ಎಂಬುದನ್ನು ನಾನು ಜೋಗೆ ಬರೆಯಲಿಲ್ಲ. ಪಾಪ ಐನೂರು ಡಾಲರು ಅವನಿಗೆ ಖರ್ಚು ಆಗಿದ್ದು ತುಂಬಾ ಜಾಸ್ತಿ. ಅವನು ಜರ್ಮನ್. ಅವನು ಸುಮ್ಮನೇ ಜೇಬನ್ನು ಮುಟ್ಟಿ ತೋರಿಸುತ್ತಾ ಕುಣಿದಾಡುತ್ತಾ “ಈ ಅನಿಷ್ಟ ಚಿಕಿತ್ಸೆಯಿಲ್ಲದೇ ಇದ್ದರೆ ಐನೂರು ಡಾಲರು ಉಳಿಯುತ್ತಿತ್ತು'' ಎನ್ನುತ್ತಿರುವನು.</p>
<p>ಅನಂತರ ಕೆಲವು ಬಡಜನರಿದ್ದರು. ಅವರು ಒಂದು ಸಲ ಈಕೆ ನೀವಿದ್ದಕ್ಕೆ ಮೂರು ಡಾಲರು ಕೊಟ್ಟರು. ಈಗ ಅವರೆಲ್ಲ ಜೋ ಮತ್ತು ನನ್ನನ್ನು ದೂರುತ್ತಿರುವರು. ನೀವು ಇದನ್ನು ಜೋಗೆ ಹೇಳಬೇಡಿ. ನೀವು ಮತ್ತು ಅವಳು ಯಾವುದರ ಮೇಲೆ ಬೇಕಾದರೂ ದುಡ್ಡನ್ನು ಕಳೆದುಕೊಳ್ಳುವ ಸ್ಥಿತಿಯಲ್ಲಿರುವಿರಿ. ಅದರಂತೆಯೇ ಆ ವೃದ್ದ ಜರ್ಮನ್</p>
<p>*<span class="en"> C.W, Vol. VIII, P. 510</span></p>

<!-- 349-5/0205-->
<p>ಡಾಕ್ಟರ್ ಕೂಡ. ಆದರೆ ಪಾಪ ಅವನು ನಷ್ಟವನ್ನು ಸಹಿಸಲಾರ. ಇತ್ತೀಚೆಗೆ ಯಾವುದೋ ಕೆಲವು ದೆವ್ವಗಳು ಅವನ ಜೀವನವನ್ನೆಲ್ಲಾ ಹಾಳುಮಾಡುತ್ತಿವೆ ಎಂದು ನಂಬುವಂತೆ ಯಾರೊ ಮಾಡಿರುವರು. ಆತ ನನ್ನನ್ನು ತನ್ನ ಅತಿಥಿಯಾಗಿಟ್ಟುಕೊಳ್ಳಬೇಕೆಂದಿದ್ದ. ಅವನ ಹೆಂಡತಿಯೂ ಒಪ್ಪಿಕೊಂಡಿದ್ದಳು. ಆದರೆ ಅವನು ಚಿಕಿತ್ಸೆಗೆ ಲಾಸಾಂಜಲೀಸ್‌ಗೆ ಓಡಬೇಕಾಯಿತು. ಇದು ಅವನ ಯೋಜನೆಯನ್ನೆಲ್ಲಾ ಕೆಡಿಸಿತು. ಆದರೆ ಈಗ ಅವನು ನನ್ನನ್ನು ತನ್ನ ಮನೆಯಲ್ಲಿಟ್ಟುಕೊಳ್ಳಬೇಕೆಂದು ಎಷ್ಟು ಪ್ರಯತ್ನ ಮಾಡಿದರೂ ನನಗೇ ನಾಚಿಕೆಯಾಗುವುದು - ಅವನಿಗಾಗಿ ಅಲ್ಲ, ಅವನ ಹೆಂಡತಿ ಮತ್ತು ಅವಳ ತಂಗಿಗಾಗಿ, 'ದೆವ್ವಗಳೇ ಮೆಟ್ಟಿಕೊಂಡಿರಬೇಕು ಎಂಬುದನ್ನು ಅವನು ನಂಬುವನು. ಅವನು ಥಿಯಾಸಫಿಯನ್ನು ಅಧ್ಯಯನ ಮಾಡುತ್ತಿದ್ದ. ನಾನು ಅವನಿಗೆ ಯಾರಾದರೂ ದೆವ್ವ ಬಿಡಿಸುವವರನ್ನು ಪತ್ತೆ ಮಾಡು ಎಂದು ಮ್ಯಾಕ್ಸಿಯಾಡ್‌ಗೆ ಕಾಗದ ಬರೆ ಎಂದೆ. ಆಮೇಲೆ ಅವನು ತನ್ನ ಹೆಂಡತಿಯನ್ನು ಚಿಕಿತ್ಸೆಗೆ ಕರೆದುಕೊಂಡು ಹೋಗಿ ಇನ್ನೊಂದು ಐನೂರು ಡಾಲರುಗಳನ್ನು ಖರ್ಚುಮಾಡಬಹುದು. ಪರೋಪಕಾರ ಯಾವಾಗಲೂ ಹಿತಕರವಲ್ಲ !</p>
<p>ಆದರೆ ನನಗಾದರೆ ಇದೊಂದು ದೊಡ್ಡ ತಮಾಷೆ, ಎಲ್ಲಿಯವರೆಗೆ ಜೋ ಹಣಕೊಡುವಳೋ, ಅಲ್ಲಿಯವರೆಗೆ ಮೂಳೆ ಮುರಿಯುವವನೊ, ಚರ್ಮ ಸುಲಿಯುವವನೊ ಅಥವಾ ಇನ್ನು ಯಾವ ರುದ್ರಚಿಕಿತ್ಸೆಯೋ ಪರವಾಗಿಲ್ಲ. ಆದರೆ ಜೋ ಮಾಡಿದ್ದು ಸರಿಯಲ್ಲ. ನೀವಿಸಿಕೊಳ್ಳುವುದಕ್ಕೆ ಈ ಜನರನ್ನೆಲ್ಲಾ ಕರೆದುಕೊಂಡು ಬಂದಮೇಲೆ, ಅವಳೇ ಓಡಿಹೋಗುವುದು, ಈ ನಿಂದೆಯನ್ನೆಲ್ಲಾ ನಾನು ಕೇಳುವಂತೆ ಮಾಡುವುದು, ಹೊರಗಡೆಯವರಾರನ್ನೂ ಚರ್ಮ ಸುಲಿಸಿಕೊಳ್ಳುವುದಕ್ಕೆ ಅವಳು ಪರಿಚಯಮಾಡಿಸಿಕೊಡದೇ ಇರುವುದು ಒಳ್ಳೆಯ ಸಂಗತಿ. ಇಲ್ಲದೇ ಇದ್ದರೆ ಜೋ ಪ್ಯಾರಿಸ್ಸಿಗೆ ಹೊರಟುಹೋಗುತ್ತಿದ್ದಳು. ಆಗ ಇಲ್ಲಿ ಪಾಪ ಆ ಲೆಗೆ ಈ ಅಪವಾದವನ್ನೆಲ್ಲಾ ಸಹಿಸಿಕೊಳ್ಳಬೇಕಾಗುತ್ತಿತ್ತು. ಜೋ ಕೆಲಸ ನಿರರ್ಥಕವಾದಮೇಲೆ ನಾನು ಉಪಶಮನಕ್ಕಾಗಿ ಒಬ್ಬ ಕ್ರಿಶ್ಚಿಯನ್ ಸೈನ್ಸ್ ಚಿಕಿತ್ಸಕಳನ್ನು ಡಾಕ್ಟರ್ ಹಿಲ್ಲರ್ ಮನೆಗೆ ಕಳುಹಿಸಿದೆ. ಆದರೆ ಅವನ ಹೆಂಡತಿ ಅವಳನ್ನು ಒಳಗೇ ಬಿಡಲಿಲ್ಲ. ಇಂತಹ ವಿಚಿತ್ರ ಚಿಕಿತ್ಸೆಗಳು ತನಗೆ ಬೇಡವೆಂದು ಹಟ ಹಿಡಿದಳು.</p>
<p>ಶ್ರೀಮತಿ ಲೆಗೆಟ್ ಈ ಸಲ ಗುಣಮುಖವಾಗಲಿ ಎಂದು ಹೃತೂರ್ವಕವಾಗಿ ನಾನು ಪ್ರಾರ್ಥಿಸುವೆ ಮತ್ತು ಆಶಿಸುವೆ. ಅವರಿಗೆ ಆದದ್ದು ಏನು ಎಂಬುದನ್ನು ಅವರು ಪತ್ತೆ ಹಚ್ಚಿದರೆ?</p>
<p>* ಉಯಿಲು ಬೇಗ ಬರುವುದೆಂದು ನಾನು ಭಾವಿಸುವೆ. ಅದರ ವಿಷಯವಾಗಿ ನಾನು ವ್ಯಸ್ತನಾಗಿದ್ದೇನೆ. ಒಂದು ಟ್ರಸ್ಟ್ ಡೀಡ್‌ನ ಕರಡು ಈ ಸಲ ಇಂಡಿಯಾ ದೇಶದಿಂದ ಬರಬಹುದೆಂದು ನಾನು ನಿರೀಕ್ಷಿಸಿದ್ದೆ. ಯಾವ ಕಾಗದಗಳೂ ಬರಲಿಲ್ಲ. 'ಪ್ರಬುದ್ಧ ಭಾರತ' ಕೂಡ ಬರಲಿಲ್ಲ. ಆದರೆ ಅದು ಸ್ಯಾನ್‌ಫ್ರಾನ್ಸಿಸ್ಕೋ ತಲಪಿದೆ ಎಂದು ಕೇಳಿದೆ.</p>

<!-- 349-5/0206-->
<p>- ಕಲ್ಕತ್ತೆಯಲ್ಲಿ ಪ್ಲೇಗಿನಿಂದ ಒಂದು ವಾರದಲ್ಲಿ ಐನೂರು ಜನ ಸತ್ತರು ಎಂದು ಹಿಂದಿನ ದಿನ ಪೇಪರಿನಲ್ಲಿ ಓದಿದೆ. ಜಗನ್ಮಾತೆಗೆ ಗೊತ್ತು ಯಾವುದು ಒಳ್ಳೆಯದು ಎಂಬುದು. - ಹಾಗಾದರೆ ಮಿಸ್ಟರ್ ಲೆಗೆಟ್ ವಿ - ಸೊಸೈಟಿಯನ್ನು ಪುನಶ್ವೇತನಗೊಳಿಸಿದ ಎನ್ನು. ಒಳ್ಳೆಯದು.</p>
<p>ಓಲಿಯಾ ಹೇಗಿರುವಳು? ಮಾರ್ಗಾಟ್ ಎಲ್ಲಿ? ನಾನು ಕೆಲವು ದಿನಗಳ ಹಿಂದೆ ಅವಳಿಗೊಂದು ಕಾಗದವನ್ನು ೨೧ ವೆಸ್ಟ್, ೩೪ ನ್ಯೂಯಾರ್ಕ್, ಅಡ್ರೆಸ್‌ಗೆ ಬರೆದೆ. ಅವಳು ಮುಂದುವರಿಯುತ್ತಿರುವಳು ಎಂಬುದನ್ನು ಕೇಳಿ ಸಂತೋಷವಾಯಿತು. ಎಲ್ಲಾ ಪ್ರೀತಿಗಳೊಡನೆ,</p>
<p>ಎಂದಿಗೂ ನಿಮ್ಮ ಮಗ</p>
<p>ವಿವೇಕಾನಂದ ವಿ.ಸೂ. - ನನಗೆ ಎಷ್ಟು ಕೆಲಸ ಮಾಡಲು ಸಾಧ್ಯವೊ ಅದಕ್ಕಿಂತ ಹೆಚ್ಚು ಸಿಕ್ಕುತ್ತಿದೆ. ಹೇಗಾದರೂ ದಾರಿ ಖರ್ಚನ್ನು ಗಿಟ್ಟಿಸಿಕೊಳ್ಳುತ್ತೇನೆ. ಅವರು ನನಗೆ ಹೆಚ್ಚು ಕೊಡದೇ ಇದ್ದರೂ ಸ್ವಲ್ಪವಾದರೂ ಕೊಡುತ್ತಾರೆ. ಯಾವಾಗಲೂ ಕೆಲಸ ಮಾಡುವುದರಿಂದ ಪ್ರಯಾಣದ ಖರ್ಚು ಕಳೆದು ಸ್ವಲ್ಪ ಹಣವೂ ಉಳಿಯುವಂತೆ ಮಾಡಿಕೊಳ್ಳಬಲ್ಲೆ. ಆದಕಾರಣ ನೀವು ನನ್ನ ವಿಷಯದಲ್ಲಿ ಕಾತರಪಡಬೇಕಾಗಿಲ್ಲ.</p>
<p>೪೭೩. ಸೋದರಿ ನಿವೇದಿತೆಗೆ *</p>
<p>ಯು.ಎಸ್.ಎ</p>
<p>೬ನೇ ಏಪ್ರಿಲ್, ೧೯೦೦ ಪ್ರಿಯ ಮಾರ್ಗಾಟ್,</p>
<p>ನೀನು ಹಿಂತಿರುಗಿ ಬಂದಿರುವುದು ಸಂತೋಷದ ಸುದ್ದಿ. ನೀನು ಪ್ಯಾರಿಸ್ಸಿಗೆ ಹೋಗುವುದು ಅದಕ್ಕಿಂತ ಸಂತೋಷದ ಸುದ್ದಿ. ನಾನು ಕೂಡ ಪ್ಯಾರಿಸ್ಸಿಗೆ ಹೋಗುತ್ತೇನೆ. ಆದರೆ ಎಂದು ಹೋಗುತ್ತೇನೆ ಎಂಬುದು ನಿಶ್ಚಯವಾಗಿಲ್ಲ. ಶ್ರೀಮತಿ ಲೆಗೆಟ್ ನಾನು ಬೇಗನೆ ಪ್ಯಾರಿಸ್ಸಿಗೆ ಹೋಗಬೇಕು, ಫ್ರೆಂಚನ್ನು ಕಲಿಯಬೇಕು ಎನ್ನುತ್ತಾಳೆ. ಆಗಲಿ ಬಂದದ್ದು ಬರಲಿ, ನೀನು ಕೂಡ ಹಾಗೆಯೇ ಮಾಡು.</p>
<p>ನೀನು ನಿನ್ನ ಪುಸ್ತಕವನ್ನು ಪೂರೈಸು. ನಾವು ಫ್ರಾನ್ಸಿನಲ್ಲಿ ಫ್ರೆಂಚರನ್ನು ಗೆಲ್ಲುತ್ತೇವೆ. ಮೇರಿ ಹೇಗಿರುವಳು ? ನನ್ನ ಪ್ರೇಮವನ್ನು ಅವಳಿಗೆ ತಿಳಿಸು. ಇಲ್ಲಿ ನನ್ನ ಕೆಲಸ ಪೂರೈಸಿತು. ನಾನು ಇನ್ನು ಹದಿನೈದು ದಿನದಲ್ಲಿ ಮೇರಿ *<span class="en"> C.W, Vol. VIII, P512</span></p>

<!-- 349-5/0207-->
<p>ಚಿಕಾಗೋವಿನಲ್ಲಿ ಇದ್ದರೆ ಅಲ್ಲಿಗೆ ಬರುತ್ತೇನೆ. ಅವಳು ಪೂರ್ವದ ಕಡೆ ಬೇಗ ಹೋಗುತ್ತಿರುವಳು.</p>
<p>ಆಶೀರ್ವಾದಗಳು</p>
<p>ವಿವೇಕಾನಂದ ವಿ.ಸೂ.: ಮನಸ್ಸು ಸರ್ವವ್ಯಾಪಿ, ಎಲ್ಲಿ ಬೇಕಾದರೂ ಅದನ್ನು ಕೇಳಬಹುದು ಮತ್ತು ಅನುಭವಿಸಬಹುದು...</p>
<p>೪೭೪. ಶ್ರೀಮತಿ ಲೆಗೆಟ್ಸ್ ಅವರಿಗೆ * ೧೭೧೯, ಟರ್ಕ್ ಬೀದಿ, ಸ್ಯಾನ್‌ಫ್ರಾನ್ಸಿಸ್ಕೋ</p>
<p>೭ನೇ ಏಪ್ರಿಲ್, ೧೯೦೦ ಪ್ರಿಯ ತಾಯೆ,</p>
<p>ಗಾಯದ ಮೂಲಕಾರಣವನ್ನು ಸಂಪೂರ್ಣವಾಗಿ ತೆಗೆದುಹಾಕಿದ ಸುದ್ದಿಗಾಗಿ ನನ್ನ ಅಭಿನಂದನೆಗಳನ್ನು ಸ್ವೀಕರಿಸಿ, ಈ ವೇಳೆಗೆ ನೀವು ಸಂಪೂರ್ಣ ಗುಣಮುಖರಾಗಿರುವುದರಲ್ಲಿ ಸ್ವಲ್ಪವೂ ಸಂದೇಹವಿಲ್ಲ ಎಂದು ನಾನು ಭಾವಿಸುತ್ತೇನೆ.</p>
<p>ನೀವು ವಿಶ್ವಾಸದಿಂದ ಬರೆದ ಪತ್ರ ನನಗೆ ತುಂಬಾ ಪ್ರೋತ್ಸಾಹವನ್ನು ಕೊಟ್ಟಿತು. ಜನ ನನ್ನ ಸಹಾಯಕ್ಕೆ ಬರುವರೆ ಇಲ್ಲವೆ ಎಂಬುದನ್ನು ನಾನು ಗಮನಿಸುವುದಿಲ್ಲ. ನಾನೀಗ ಪ್ರಶಾಂತನಾಗುತ್ತಿರುವೆನು, ಅನುದ್ವಿಗ್ನನಾಗುತ್ತಿರುವೆನು.</p>
<p>ಶ್ರೀಮತಿ ಮೆಲ್ಬನ್ ಅವರಿಗೆ ನನ್ನ ಶ್ರೇಷ್ಠ ಪ್ರೀತಿಯನ್ನು ನೀಡಿ, ನಾನು ಕ್ರಮೇಣ ಗುಣಮುಖನಾಗುವುದರಲ್ಲಿ ಸಂದೇಹವಿಲ್ಲ. ಒಟ್ಟಿನಲ್ಲಿ ನನ್ನ ಆರೋಗ್ಯ ಗುಣಮುಖವಾಗುತ್ತಿದೆ. ಆದರೆ ಮಧ್ಯೆ ಮಧ್ಯೆ ರೋಗ ಸ್ವಲ್ಪ ಮರುಕಳಿಸುತ್ತಿದೆ. ಪ್ರತಿಯೊಂದು ಸಲ ಮರುಕಳಿಸುವಾಗಲೂ ಅದು ದುರ್ಬಲವಾಗುತ್ತಿದೆ ಮತ್ತು ಅದು ಮರುಕಳಿಸುವ ಕಾಲದ ಅಂತರ ಹೆಚ್ಚಾಗುತ್ತಿದೆ.</p>
<p>ತುರೀಯಾನಂದ ಮತ್ತು ಸಿರಿ ಇವರನ್ನು ನೀವು ನೋಡಿಕೊಂಡಿದ್ದು ನಿಮ್ಮ ಸ್ವಭಾವಕ್ಕೆ ಅನುಗುಣವಾಗಿದೆ. ದೇವರು ನಿಮ್ಮ ಹೃದಯದ ಔದಾರ್ಯಕ್ಕೆ ನಿಮ್ಮನ್ನು ಆಶೀರ್ವದಿಸಿರುವನು. ದೇವರು ಯಾವಾಗಲೂ ನಿಮ್ಮನ್ನು ಮತ್ತು ನಿಮ್ಮ ಸಂಸಾರವನ್ನು ಆಶೀರ್ವದಿಸಲಿ.</p>
<p>ನಾನು ಫ್ರಾನ್ಸಿಗೆ ಹೋಗಿ ಫ್ರೆಂಚ್ ಭಾಷೆಯನ್ನು ಕಲಿಯಲು ಯತ್ನಿಸುವುದು ನಿಜ. ನಾನು ಜುಲೈ ಅಥವಾ ಅದಕ್ಕಿಂತ ಮುಂಚೆ ಫ್ರಾನ್ಸ್ ತಲಪಬಹುದು. ದೇವರು ಯಾವಾಗಲೂ ನಿಮ್ಮನ್ನು ಆಶೀರ್ವದಿಸಲೆಂಬುದೇ ನನ್ನ ಪ್ರಾರ್ಥನೆ.</p>
<p>ನಿಮ್ಮ ಮಗ ವಿವೇಕಾನಂದ</p>
<p>*<span class="en"> C.W, Vol. VII, P 523</span></p>

<!-- 349-5/0208-->
<p>೪೭೫, ಒಬ್ಬ ಅಮೆರಿಕಾದ ಗೆಳೆಯನಿಗೆ *</p>
<p>- ಸ್ಯಾನ್‌ಫ್ರಾನ್ಸಿಸ್ಕೋ</p>
<p>- ೭ನೇ ಏಪ್ರಿಲ್, ೧೯೦೦ ನಾನು ಈಗ ಹಿಂದೆಂದೂ ಇಲ್ಲದಷ್ಟು ನಿಶ್ಚಿಂತೆಯಿಂದ ಶಾಂತಿಯಿಂದ ಇದ್ದೇನೆ. ಈಗ ನಾನು ನನ್ನ ಕಾಲ ಮೇಲೆ ನಿಂತುಕೊಂಡು ಶ್ರಮಪಟ್ಟು ಆನಂದದಿಂದ ಕೆಲಸ ಮಾಡುತ್ತಿರುವೆ. ಕೆಲಸ ಮಾಡಲು ಮಾತ್ರ ನನಗೆ ಅಧಿಕಾರವಿದೆ. ಜಗನ್ಮಾತೆಗೆ ಉಳಿದೆಲ್ಲವೂ ಗೊತ್ತಿದೆ. . ನಾನು ಸಂಕಲ್ಪಿಸಿದುದಕ್ಕಿಂತ ಹೆಚ್ಚು ದಿನ ಇಲ್ಲಿ ನಿಂತು ಕೆಲಸ ಮಾಡಬೇಕಾಯಿತು. ಆದರೆ ಇದರಿಂದ ಕಳವಳ ಬೇಡ, ನಾನು ನನ್ನ ಸಮಸ್ಯೆಗಳನ್ನೆಲ್ಲಾ ಪರಿಹರಿಸಿ ಕೊಳ್ಳುತ್ತೇನೆ. ನಾನು ಈಗ ನನ್ನ ಸ್ವಂತ ಶಕ್ತಿಯ ಮೇಲೆ ನಿಂತಿದ್ದೇನೆ. ಈಗ ನನಗೆ ಬೆಳಕು ಕಾಣುತ್ತಿದೆ. ಯಶಸ್ಸು ನಾನು ದಾರಿತಪ್ಪುವಂತೆ ಮಾಡುತ್ತಿತ್ತು. ನಾನು ಸಂನ್ಯಾಸಿ ಎಂಬ ಸತ್ಯದ ದೃಷ್ಟಿಯನ್ನು ನಾನು ಕಳೆದುಕೊಂಡುಬಿಡುತ್ತಿದ್ದೆ. ಅದಕ್ಕೇ ಜಗನ್ಮಯಿ ನನಗೆ ಈ ಅನುಭವವನ್ನು ಕೊಡುತ್ತಿದ್ದಾಳೆ.</p>
<p>ನನ್ನ ದೋಣಿ ನಿಶ್ಯಬ್ದವಾದ ರೇವಿನ ಹತ್ತಿರ ಹತ್ತಿರ ಹೋಗುತ್ತಿದೆ. ಅದನ್ನು 'ಇನ್ನಾವುದೂ ಎಂದೆಂದೂ ಹಿಂತಿರುಗಿಸಲಾರದು. ಜೈ ಮಹಾಮಾಯೆ ! ನನಗೀಗ ಯಾವ ಆಕಾಂಕ್ಷೆಯಾಗಲಿ, ಯಾವ ಬಯಕೆಯಾಗಲಿ ಇಲ್ಲ. ಮಹಾಮಾಯೆಗೆ ಧನ್ಯ ವಾದಗಳು ! ನಾನು ಶ್ರೀರಾಮಕೃಷ್ಣರ ದಾಸ, ನಾನು ಕೇವಲ ಒಂದು ಯಂತ್ರ. ನಾನು . ಇನ್ನೇನನ್ನೂ ಅರಿಯೆ. ಯಾವುದನ್ನಾದರೂ ತಿಳಿಯಬೇಕೆಂಬ ಅಪೇಕ್ಷೆಯೂ ಇಲ್ಲ. ಜೈ ಶ್ರೀ ಗುರುದೇವ !</p>
<p>ನಿನ್ನ ವಿಶ್ವಾಸಪೂರ್ವಕ</p>
<p>ವಿವೇಕಾನಂದ ೪೭೬. ಶ್ರೀಮತಿ ಓಲ್ ಬುಲ್ ಅವರಿಗೆ * *</p>
<p>೧೭೧೯, ಟರ್ಕ್ ರೋಡ್, ಸ್ಯಾನ್‌ಫ್ರಾನ್ಸಿಸ್ಕೋ</p>
<p>೮ನೇ ಏಪ್ರಿಲ್, ೧೯೦೦ ಪ್ರಿಯ ಧೀರಮಾತಾ,</p>
<p>- ಅ - ಒಂದು ದೊಡ್ಡ ಪತ್ರವನ್ನು ಬರೆದಿರುವನು. ಅವನಿಗೆ ತುಂಬಾ ರೇಗಿಹೋಗಿರುವಂತೆ ಕಾಣುವುದು. ಸ್ವಲ್ಪ ವಿಶ್ವಾಸವನ್ನು ತೋರಿಸಿದರೆ ಅವನನ್ನು ಗೆಲ್ಲಬಹುದೆಂಬುದರಲ್ಲಿ ಸಂದೇಹವಿಲ್ಲ. ನೀವು ಅವನನ್ನು ನ್ಯೂಯಾರ್ಕಿನಿಂದ ಅಟ್ಟಬೇಕೆಂದು ಮಾಡಿಕೊಂಡಿರುವಿರಿ ಎಂದು ಅವನು ಭಾವಿಸುತ್ತಾನೆ. ಏನು ಮಾಡಲಿ ಎಂದು ಅವನು ನನ್ನ ಅಪ್ಪಣೆಗೆ ಕಾಯುತ್ತಿದ್ದಾನೆ. ಎಲ್ಲಕ್ಕೂ ನಿಮ್ಮನ್ನು ನಂಬುವಂತೆ,</p>
<p>*<span class="en"> C.W, Vol. VIII, P. 513</span></p>
<p>**<span class="en"> C.W, Vol. VIII, P. 513</span></p>

<!-- 349-5/0209-->
<p>ನಾನು ನ್ಯೂಯಾರ್ಕಿಗೆ ಬರುವ ತನಕ ಅಲ್ಲಿರುವಂತೆ ನಾನು ಅವನಿಗೆ ಕಾಗದ ಬರೆದಿರುವೆನು.</p>
<p>ನ್ಯೂಯಾರ್ಕಿನ ಪರಿಸ್ಥಿತಿಯನ್ನು ಗಮನಿಸಿದರೆ, ಅವರು ನನ್ನನ್ನು ನಿರೀಕ್ಷಿಸುವಂತಿದೆ. ನೀವು ಒಪ್ಪುವಿರಾ? ಒಪ್ಪಿದರೆ ನಾನು ನ್ಯೂಯಾರ್ಕಿಗೆ ಬೇಗ ಬರುತ್ತೇನೆ.</p>
<p>ನನ್ನ ದಾರಿ ಖರ್ಚಿಗೆ ಸಾಕಷ್ಟು ಹಣವನ್ನು ನಾನು ಸಂಪಾದಿಸುತ್ತಿರುವೆನು. ನಾನು ದಾರಿಯಲ್ಲಿ ಚಿಕಾಗೊ ಮತ್ತು ಡೆಟ್ರಾಯಿಟ್ ನಗರಗಳಲ್ಲಿ ನಿಂತು ಬರುವೆನು.</p>
<p>ನೀವೇನೊ ಅಷ್ಟು ಹೊತ್ತಿಗೆ ಹೊರಟು ಹೋಗುತ್ತೀರಿ. ಇದುವರೆಗೆ ಅ... ಚೆನ್ನಾಗಿ ಕೆಲಸ ಮಾಡಿರುವನು. ನಾನು ನನ್ನ ಕೆಲಸಗಾರರ ಕೆಲಸದಲ್ಲಿ ಮಧ್ಯೆ ತಲೆಹಾಕುವುದಿಲ್ಲ ಎಂಬುದು ನಿಮಗೇ ಗೊತ್ತಿದೆ.</p>
<p>ಯಾರು ಕೆಲಸ ಮಾಡುವನೋ ಅವನಲ್ಲಿ ತನ್ನದೇ ವೈಶಿಷ್ಟ್ಯವಿರುತ್ತದೆ. ಮತ್ತೊಬ್ಬರು ತಲೆ ಹಾಕುವುದನ್ನು ಅವನು ಸಹಿಸುವುದಿಲ್ಲ. ಅದಕ್ಕೇ ನಾನು ಕೆಲಸಗಾರರಿಗೆ ಸಂಪೂರ್ಣ ಸ್ವಾತಂತ್ರ್ಯ ಕೊಡುತ್ತೇನೆ. ಆದರೆ ನೀವು ಸ್ಥಳದಲ್ಲಿರುವಿರಿ. ನಿಮಗೆ ಚೆನ್ನಾಗಿ ಗೊತ್ತಿರುವುದು. ಏನು ಮಾಡಬೇಕೋ ಅದನ್ನು ಹೇಳಿ</p>
<p>ಕಲ್ಕತ್ತೆಗೆ ಕಳುಹಿಸಿದ ಹಣ ಸಕಾಲದಲ್ಲಿ ತಲುಪಿದೆ. ಇಂದಿನ ಟಪಾಲಿನಲ್ಲಿ ಆ ಸುದ್ದಿ ಬಂದಿತು. ನನ್ನ ಸೋದರ ಸೊಸೆ ತನ್ನ ಗೌರವ ಮತ್ತು ವಿಶ್ವಾಸಗಳನ್ನು ನಿಮಗೆ ಕಳುಹಿಸುತ್ತಾಳೆ. ಆದರೆ ಅವಳಿಗೆ ಇಂಗ್ಲೀಷ್ ಬರೆಯಲು ಬರದೆ ಇರುವುದಕ್ಕೆ ವ್ಯಥೆಪಡುವಳು. .</p>
<p>. ದಿನ ಕಳೆದಂತೆ ನಾನು ಮೇಲಾಗುತ್ತಿರುವೆನು, ನಾನಾ ಗುಡ್ಡಗಳನ್ನು ಕೂಡ ಈಗ ಏರಿ ಇಳಿಯುತ್ತಿದ್ದೇನೆ. ಆಗಿಂದಾಗ್ಗೆ ಆರೋಗ್ಯ ಕೆಡುತ್ತಿದೆ. ಆದರೆ ಅನಾರೋಗ್ಯ ಇರುವ ಅವಧಿ ಕಡಮೆಯಾಗುತ್ತಿದೆ. ಶ್ರೀಮತಿ ಮೆಲ್ಬನ್ನಿಗೆ ನನ್ನ ವಂದನೆಗಳು.</p>
<p>ಸಿರಿ ಗ್ರಿಯಾನಾಂಡರ್ ನನಗೊಂದು ಸಣ್ಣ ಕಾಗದವನ್ನು ಬರೆದಿರುವಳು. ಪಾಪ ಆ ಹುಡುಗಿ, ತನ್ನನ್ನು ನೆಚ್ಚಿದಕ್ಕೆ ಅಷ್ಟೊಂದು ಕೃತಜ್ಞಳಾಗಿರುವಳು. ಅವಳು ಶ್ರೀಮತಿ ಲೆಗೆಟ್‌ನಂತೆ – ಒಳ್ಳೆಯವಳು - ಒಳ್ಳೆಯವಳು - ಒಳ್ಳೆಯವಳು. ಒಳ್ಳೆಯವರ ಕೈಯಲ್ಲಿ ದುಡ್ಡಿದ್ದರೆ ಕೆಟ್ಟದ್ದಲ್ಲ. ಪಾಪ ಆ ಹುಡುಗಿ ಬೇಗ ಗುಣಮುಖಳಾಗುವಳು ಎಂದು ನಾನು ಆಶಿಸುತ್ತೇನೆ. - ನಾನು ಇನ್ನು ಎರಡು ವಾರಗಳಲ್ಲಿ ಈ ಸ್ಥಳವನ್ನು ಬಿಡುತ್ತೇನೆ. ನಾನು ಇಲ್ಲಿಂದ ಸ್ವಾರ್‌ಕ್ಸಾನ್ ಎಂಬ ಸ್ಥಳಕ್ಕೆ ಹೋಗಿ ಅಲ್ಲಿಂದ ಪೂರ್ವಕ್ಕೆ ಹೊರಡುತ್ತೇನೆ. ನಾನು ಡೆನ್‌ವರ್‌ಗೆ ಹೋದರೂ ಹೋಗಬಹುದು. ಜೋಗೆ ನನ್ನ ಎಲ್ಲಾ ಪ್ರೀತಿಗಳು,</p>
<p>ಎಂದಿಗೂ ನಿಮ್ಮ ಮಗ</p>
<p>ವಿವೇಕಾನಂದ</p>

<!-- 349-5/0210-->
<p>ವಿ. ಸೂ. - ಅಂತೂ ನಾನು ಕೊನೆಗೆ ಗುಣಮುಖನಾಗಿರುವೆ ಎಂಬುದರಲ್ಲಿ ಸಂದೇಹವೇ ಇಲ್ಲ. ಉಗಿಬಂಡಿಯಂತೆ ನಾನು ಕೆಲಸ ಮಾಡುವುದನ್ನು ನೀವು ನೋಡಬೇಕು. ಅಡಿಗೆ ಮಾಡಿಕೊಳ್ಳುವುದು, ಏನು ಸಿಕ್ಕಿದರೆ ಅದನ್ನೆಲ್ಲ ತಿನ್ನುವುದು, ಆದರೂ ಚೆನ್ನಾಗಿ ನಿದ್ರಿಸುವುದು, ಸುಖಕರವಾಗಿರುವುದು.</p>
<p>ನಾನು ಇನ್ನೂ ಯಾವ ಬರವಣಿಗೆಯನ್ನೂ ಮಾಡಿಲ್ಲ - ಸಮಯ ಇಲ್ಲ. ಈಗ ಶ್ರೀಮತಿ ಲೆಗೆಟ್ ಚೆನ್ನಾಗಿರುವರು, ಸ್ವಾಭಾವಿಕವಾಗಿ ನಡೆಯುತ್ತಿರುವರು ಎಂಬುದನ್ನು ಕೇಳಿ ನನಗೆ ಸಂತೋಷ, ಅವರು ಬೇಗ ಗುಣಮುಖರಾಗುವರು ಎಂದು ಆಶಿಸುತ್ತೇನೆ. ಅದಕ್ಕಾಗಿ ನಾನು ಪ್ರಾರ್ಥಿಸುತ್ತೇನೆ.</p>
<p>ವಿ.</p>
<p>ವಿ.ಸೂ. - ಶ್ರೀಮತಿ ಸೇವಿಯರ್ ಒಂದು ಒಳ್ಳೆಯ ಪತ್ರವನ್ನು ಬರೆದಿರುವರು. ಅವರು ಚೆನ್ನಾಗಿ ಕೆಲಸವನ್ನು ಮಾಡಿಕೊಂಡು ಹೋಗುತ್ತಿರುವರು. ಪ್ಲೇಗ್ ಕಲ್ಕತ್ತೆಯಲ್ಲಿ ಭೀಕರವಾಗಿ ಪ್ರಾರಂಭವಾಗಿದೆ. ಆದರೆ ಈ ಸಲ ಈ ವಿಷಯದಲ್ಲಿ ಯಾವ ಗಲಾಟೆಯನ್ನೂ ಮಾಡುತ್ತಿಲ್ಲ.</p>
<p>ವಿ. ವಿ.ಸೂ. - ನೀವು ಅ...ಗೆ ಕೆಲಸದ ಜವಾಬ್ದಾರಿಯನ್ನೆಲ್ಲಾ ನಾನು ನಿಮಗೆ ಕೊಟ್ಟುಬಿಟ್ಟಿರುವೆನು ಎಂಬುದನ್ನು ಹೇಳಿರುವಿರೇನು? ನಿಮಗೆ ಹೇಗೆ ಕೆಲಸ ಮಾಡಬೇಕು ಎಂಬುದು ಚೆನ್ನಾಗಿ ಗೊತ್ತಿದೆ. ಆದರೆ ಇದರಿಂದ ಅವನಿಗೆ ತುಂಬಾ ವ್ಯಥೆಯಾದಂತೆ ಕಾಣುವುದು.</p>
<p>೪೭೭. ಮಿಸ್ ಮ್ಯಾಕ್ಸಿ ಯಾಡ್ ಅವರಿಗೆ *</p>
<p>೧೭೧೯, ಟರ್ಕ್ ಸ್ಟ್ರೀಟ್, ಸ್ಯಾನ್‌ಫ್ರಾನ್ಸಿಸ್ಕೋ</p>
<p>೧೦ನೇ ಏಪ್ರಿಲ್, ೧೯೦೦ ಪ್ರಿಯ ಜೋ,</p>
<p>ನ್ಯೂಯಾರ್ಕಿನಲ್ಲಿ ದೊಡ್ಡದೊಂದು ಗಲಭೆ ಎದ್ದಿದೆ ಎಂದು ಕಾಣುವುದು. ಅ - ತಾನು ನ್ಯೂಯಾರ್ಕ್ ಬಿಟ್ಟು ಹೊರಡುತ್ತೇನೆ ಎಂದು ಕಾಗದ ಬರೆದಿರುವನು. ಶ್ರೀಮತಿ ಬುಲ್ ಮತ್ತು ನೀನು ಅವನ ಮೇಲೆ ಬೇಕಾದಷ್ಟು ನನಗೆ ಚಾಡಿ ಹೇಳಿರುವಿರಿ ಎಂದು ಭಾವಿಸುತ್ತಾನೆ. ನಾನು ಅವನಿಗೆ ಸ್ವಲ್ಪ ತಾಳ್ಮೆಯಿಂದ ಇರು ಎಂದು ಬರೆದೆ. ನೀನು ಮತ್ತು ಶ್ರೀಮತಿ ಬುಲ್ ಅವನ ವಿಷಯವಾಗಿ ಒಳ್ಳೆಯದನ್ನೇ ಬರೆದಿರುವರು ಎಂದೆ.</p>
<p>ಇಂತಹ ವೈಮನಸ್ಯದ ಪರಿಸ್ಥಿತಿಯಲ್ಲಿ ನನ್ನ ಮಾರ್ಗ ಜೋ, ನಿನಗೆ ಗೊತ್ತೇ ಇದೆ - ಅದರ ಗೋಜಿಗೆ ಹೋಗದೇ ಇರುವುದು. ಜಗನ್ಮಯಿ ಎಲ್ಲವನ್ನೂ ನೋಡಿಕೊಳ್ಳುವಳು.</p>
<p>*<span class="en"> C.W, Vol. VIII, P515</span></p>

<!-- 349-5/0211-->
<p>ನಾನು ನನ್ನ ಕೆಲಸವನ್ನು ಪೂರೈಸಿರುವೆನು. ಜೋ, ನಾನೀಗ ನಿವೃತ್ತನಾಗಿರುವೆನು. ಜಗನ್ಮಯಿಯೇ ಇನ್ನು ಮೇಲೆ ಕೆಲಸ ಮಾಡುತ್ತಾಳೆ, ಅಷ್ಟೇ.</p>
<p>ನೀನು ಹೇಳುವಂತೆ ನಾನು ಸಂಪಾದಿಸಿರುವ ದುಡ್ಡನ್ನೆಲ್ಲಾ ಕಳುಹಿಸಿಕೊಡುತ್ತೇನೆ. ನಾನು ಅದನ್ನು ಇವತ್ತು ಕಳುಹಿಸಲು ಆಗಲಿಲ್ಲ. ಅದನ್ನು ಒಂದು ಸಾವಿರ ಡಾಲರು ಮಾಡಲು ಯತ್ನಿಸುತ್ತಿದ್ದೇನೆ. ಈ ವಾರದ ಕೊನೆಯಲ್ಲಿ ಫಿಸ್ಕೋನಲ್ಲಿ ಅದನ್ನು ಒಂದು ಸಾವಿರ ಮಾಡುವ ಭರವಸೆ ಇದೆ. ನಾನು ಅದಕ್ಕೆ ನ್ಯೂಯಾರ್ಕಿನಲ್ಲಿ ನಿನಗೆ ದೊರುಕುವಂತೆ ಒಂದು ಸಾವಿರ ಡಾಲರುಗಳಿಗೆ ಡ್ರಾಫ್ ತೆಗೆದುಕೊಂಡು ಅದನ್ನು ಕಳುಹಿಸಿಕೊಡುತ್ತೇನೆ ಅಥವಾ ಹಾಗೆ ಕಳುಹಿಸಲು ಸರಿಯಾದ ಮಾರ್ಗ ಯಾವುದು ಎಂಬುದನ್ನು ಬ್ಯಾಂಕಿನವರನ್ನೇ ಕೇಳುತ್ತೇನೆ.</p>
<p>ಮಠ ಮತ್ತು ಹಿಮಾಲಯದ ಕೇಂದ್ರಗಳಿಂದ ನನಗೆ ಬೇಕಾದಷ್ಟು ಪತ್ರಗಳು ಬಂದಿವೆ. ಈ ದಿನ ಬೆಳಗ್ಗೆ ಸ್ವರೂಪಾನಂದನಿಂದ ಒಂದು ಕಾಗದ ಬಂದಿತು. ನಿನ್ನೆ ಶ್ರೀಮತಿ ಸೇವಿಯರ್‌ನಿಂದ ಬಂದಿತು.</p>
<p>ನಾನು ಶ್ರೀಮತಿ ಹ್ಯಾನ್ಸ್‌ಬರೋಗೆ ಪೊಟೊಗಳ ಸಮಾಚಾರವನ್ನು ತಿಳಿಸಿದೆ. ನೀನು ನನಗಾಗಿ ಶ್ರೀ ಲೆಗೆಟ್‌ಗೆ ವೇದಾಂತ ಸೊಸೈಟಿ ವಿಷಯದಲ್ಲಿ ಯಾವುದು ಸರಿ ಎಂಬುದನ್ನು ಹೇಳು. ಈ ಪ್ರತಿಯೊಂದು ದೇಶದಲ್ಲಿಯೂ ಅಲ್ಲಿ ಜಾರಿಯಲ್ಲಿರುವ ಮಾರ್ಗವನ್ನು ನಾವು ಅನುಸರಿಸಬೇಕು ಎನ್ನುವುದೇ ನನಗೆ ಸೂಕ್ತವಾಗಿ ಕಾಣುವುದು. ನಾನು ಏನಾದರೂ ನೀನಾಗಿದ್ದರೆ, ಅದಕ್ಕೆ ಸೇರಿದ ಸದಸ್ಯರು ಮತ್ತು ಸಹಾನುಭೂತಿ ಉಳ್ಳವರನ್ನೆಲ್ಲಾ ಕರೆದು ಒಂದು ಸಭೆ ನಡೆಸಿ, ಅವರೆಲ್ಲಾ ಏನು ಮಾಡಬೇಕೆಂದು ಇರುವರು ಎಂಬುದನ್ನು ಕೇಳುತ್ತಿದ್ದೆ. ಅವರಿಗೆ ಅದನ್ನು ಸಂಘಟನೆ ಮಾಡಬೇಕೆ ಬೇಡವೆ, ಒಂದು ವೇಳೆ ಸಂಘಟನೆ ಮಾಡಿದರೆ ಅದು ಹೇಗಿರಬೇಕು ಇವುಗಳನ್ನೆಲ್ಲಾ ಕೇಳಿ ತಿಳಿದುಕೊಳ್ಳುತ್ತಿದ್ದೆ. ಆದರೆ ನೀನೇ ಅದನ್ನೆಲ್ಲಾ ಈಗ ಮಾಡಬೇಕಾಗಿದೆ. ನಾನು ಕೈ ತೊಳೆದುಕೊಂಡಿರುವೆನು. ನಾನಲ್ಲಿರುವುದರಿಂದ ಏನಾದರೂ ಸಹಾಯ ಆಗುವ ಹಾಗಿದ್ದರೆ ನಾನು ಇನ್ನು ಹದಿನೈದು ದಿನಗಳಲ್ಲಿ ಅಲ್ಲಿಗೆ ಬರುತ್ತೇನೆ.. - ನಾನು ಇಲ್ಲಿ ನನ್ನ ಕೆಲಸವನ್ನು ಪೂರೈಸಿರುವೆನು. ಸ್ಯಾನ್‌ಫ್ರಾನ್ಸಿಸ್ಕೋನಿಂದ ಸ್ವಲ್ಪ ದೂರದಲ್ಲಿ ಇರುವ ಸ್ಟಾಕ್‌ಟನ್‌ನಲ್ಲಿ ಸ್ವಲ್ಪ ದಿನ ಕೆಲಸ ಮಾಡಬೇಕೆಂದಿರುವೆನು. ಅನಂತರ ನಾನು ಪೂರ್ವದ ಕಡೆಗೆ ಹೋಗುತ್ತೇನೆ. ಈ ಊರಿನಲ್ಲಿ ವಾರಕ್ಕೆ ಸರಾಸರಿ ನೂರು ಡಾಲರಿನಂತೆ ಇದುವರೆಗೆ ಬಂದರೂ ನಾನು ಈಗ ವಿಶ್ರಾಂತಿ ಪಡೆಯ ಬೇಕೆಂದಿರುವೆನು. ಈ ಸಲ ನಾನು ನ್ಯೂಯಾರ್ಕಿನ ಮೇಲೆ ಧಾಳಿ ನಡೆಸಬೇಕೆಂದಿರುವೆನು. ಎಲ್ಲಾ ಪ್ರೀತಿಗಳು.</p>
<p>ಎಂದಿಗೂ ನಿನ್ನ ವಿಶ್ವಾಸಪೂರ್ವಕ</p>
<p>ವಿವೇಕಾನಂದ</p>

<!-- 349-5/0212-->
<p>ವಿ.ಸೂ:- ಒಂದು ಸಂಘಟನೆ ಮಾಡಲು ಕೆಲಸಗಾರರಾರೂ ಒಪ್ಪದಿದ್ದರೆ ಅದರಿಂದ ಏನಾದರೂ ಪ್ರಯೋಜನವಾಗುವುದೆಂದು ಭಾವಿಸುವೆಯೇನು? ನಿನಗೆ ಇದು ಚೆನ್ನಾಗಿ ಗೊತಿ ದೆ. ಯಾವುದು ಸೂಕ್ತವೆಂದು ತೋರುವುದೋ ಅದನ್ನು ಮಾಡು, ಚಿಕಾಗೋನಿಂದ ಮಾರ್ಗಾಟ್ ನನಗೊಂದು ಕಾಗದ ಬರೆದಿರುವಳು. ಅವಳು ಕೆಲವು ಪ್ರಶ್ನೆಗಳನ್ನು ಹಾಕಿದ್ದಾಳೆ, ಅದಕ್ಕೆ ನಾನು ಉತ್ತರ ಬರೆಯುತ್ತೇನೆ.</p>
<p>೪೭೮, ಅಮೆರಿಕನ್ ಮಿತ್ರರೊಬ್ಬರಿಗೆ *</p>
<p>ಕ್ಯಾಲಿಫೋರಿಯಾ</p>
<p>೧೨ನೇ ಏಪ್ರಿಲ್, ೧೯೦೦ ಜಗನ್ಮಾತೆ ಪುನಃ ಪ್ರಸನ್ನಳಾಗುತ್ತಿದ್ದಾಳೆ, ಸಂದರ್ಭಗಳೆಲ್ಲಾ ಅನುಕೂಲ ಪರಿಸ್ಥಿತಿಗೆ ಬರುತ್ತಿವೆ. ಅವು ಬಂದೇ ತೀರಬೇಕು.</p>
<p>ಕೆಲಸ ಯಾವಾಗಲೂ ತನ್ನೊಡನೆ ಕೆಡಕನ್ನು ತಂದೇ ತರುವುದು. ಅಷ್ಟು ದಿನಗಳಿಂದ ಸಂಗ್ರಹವಾಗಿದ್ದ ಕೆಡುಕೆಲ್ಲವನ್ನೂ ನನ್ನ ಅನಾರೋಗ್ಯದಿಂದ ತೀರಿಸಿದ್ದೇನೆ. ನನಗೆ ತುಂಬಾ ಸಂತೋಷ, ಅದರಿಂದ ನನ್ನ ಮನಸ್ಸು ಮತ್ತೂ ಉತ್ತಮಗೊಂಡಿದೆ. ಜೀವನದಲ್ಲಿ ಈಗ ಹಿಂದೆಂದೂ ಇರದ ಒಂದು ಬಗೆಯ ಸ್ನಿಗ್ಧವಾದ ಉಲ್ಲಾಸ ಮತ್ತು ಶಾಂತಿ ಇದೆ. ಈಗ ನಾನು ವ್ಯಾಮೋಹ ನಿರ್ವಾಮೋಹ ಎರಡನ್ನೂ ಕಲಿಯುತ್ತಿದ್ದೇನೆ. ಮಾನಸಿಕವಾಗಿ ನನ್ನ ಮನಸ್ಸಿನ ರಾಜನಾಗುತ್ತಿದ್ದೇನೆ.... - ಜಗನ್ಮಾತೆ ತನ್ನ ಕೆಲಸವನ್ನು ತಾನೇ ಮಾಡುತ್ತಿದ್ದಾಳೆ; ನಾನೀಗ ಹೆಚ್ಚು</p>
<p>ಥಿತನಾಗುವುದಿಲ್ಲ. ಪ್ರತಿಕ್ಷಣದಲ್ಲೂ ನನ್ನಂತಹ ಸಾವಿರಾರು ಪತಂಗಗಳು ಸಾಯುತ್ತವೆ. ಆದರೂ ಆಕೆಯ ಕೆಲಸ ಸಾಗುತ್ತಲೇ ಇದೆ. ಜೈ ಜಗನ್ಮಾತೆ ! ... ನನ್ನ ಇಡೀ ಜೀವನ ಏಕಾಂಗಿಯಾಗಿ ಜಗನ್ಮಾತೆಯ ಇಚ್ಚಾಪ್ರವಾಹದಲ್ಲಿ ಕೊಚ್ಚಿಕೊಂಡು ಹೋಗಿದೆ. ಯಾವ ಗಳಿಗೆ ಇದನ್ನು ಛೇದಿಸಿ ಹೊರಬರಲು ಯತ್ನಿಸಿದೆನೋ ಆ ಗಳಿಗೆಯೇ ನನಗೆ ಪೆಟ್ಟು ಬೀಳುತ್ತಿತ್ತು. ಎಲ್ಲಾ ಆಕೆಯ ಇಚ್ಛೆ...</p>
<p>* ನಾನು ಬಹಳ ಆನಂದದಲ್ಲಿರುವೆ, ನನ್ನಲ್ಲಿ ತುಂಬು ಶಾಂತಿ ಇದೆ. ಹಿಂದೆ ಎಂದೂ ಇಲ್ಲದಷ್ಟು ಹೆಚ್ಚಾಗಿ ಸಂನ್ಯಾಸಿಯಾಗಿರುವೆ. ನನ್ನ ಸ್ವಂತ ಬಂಧು ಬಾಂಧವರ ಮೇಲಿನ ಪ್ರೇಮ ವೃದ್ದಿಯಾಗುತ್ತಿದೆ. ದಕ್ಷಿಣೇಶ್ವರದ ಆಲದ ಮರದ ಕೆಳಗೆ ಶ್ರೀರಾಮಕೃಷ್ಣರೊಡನೆ ಕಳೆದ ದೀರ್ಘರಾತ್ರಿಯ ಜಾಗರಣೆಯ ನೆನಪೆಲ್ಲ ಮತ್ತೆ ಮತ್ತೆ ಎದ್ದು ನಿಲ್ಲುತ್ತಿದೆ. ಕೆಲಸ ? ಕೆಲಸವೆಂದರೇನು? ಯಾರ ಕೆಲಸ? ಯಾರಿಗೋಸ್ಕರ ನಾನು ಕೆಲಸ ಮಾಡಬೇಕು?</p>
<p>ನಾನು ಮುಕ್ತ, ನಾನು ಜಗನ್ಮಾತೆಯ ಶಿಶು. ಅವಳೇ ಕೆಲಸ ಮಾಡುವಳು, ಅವಳೇ ಆಟವಾಡುವಳು. ನಾನೇಕೆ ಯೋಜನೆಗಳನ್ನು ಮಾಡಬೇಕು? ಯಾವ ಯೋಜನೆಯನ್ನು</p>
<p><span class="en">*C.W, Vol. VIII, P. 517</span></p>

<!-- 349-5/0213-->
<p>ನಾನು ಮಾಡಬೇಕು? ಪ್ರತಿಯೊಂದೂ, ನನ್ನ ಯೋಜನೆಯಿಲ್ಲದೆ, ಕೇವಲ ಜಗನ್ಮಾತೆಯ ಇಚ್ಛೆಯಂತೆ ನಡೆದುಹೋಗಿದೆ. ನಾವೆಲ್ಲಾ ಕೇವಲ ಆಕೆಯ ಕೈಗೊಂಬೆಗಳು. ಆಕೆಯೇ ತಂತಿ ಎಳೆಯುವಳು.</p>
<p>ವಿವೇಕಾನಂದ ೪೭೯. ಶ್ರೀ ಲೆಗೆಟ್ ಅವರಿಗೆ *</p>
<p>೧೭ನೇ ಏಪ್ರಿಲ್, ೧೯೦೦ ಪ್ರಿಯ ಶ್ರೀ ಲೆಗೆಟ್,</p>
<p>ನಾನು ಇದರೊಂದಿಗೆ ಪೂರ್ಣಮಾಡಿದ ಉಯಿಲು ಪತ್ರವನ್ನು ಕಳುಹಿಸುತ್ತಿರುವೆನು. ಶ್ರೀಮತಿ ಬುಲ್ ಇಚ್ಛಿಸಿದಂತೆ ಇದನ್ನು ಮಾಡಲಾಗಿದೆ. ಎಂದಿನಂತೆ ಇದರ ಜವಾಬ್ದಾರಿಯನ್ನು ವಹಿಸಬೇಕೆಂದು ನಿಮ್ಮನ್ನು ಕೇಳಿಕೊಳ್ಳುತ್ತಿರುವೆನು.</p>
<p>ನೀವು ಮತ್ತು ನಿಮ್ಮವರು ಒಂದೇ ಸಮನಾಗಿ ಯಾವಾಗಲೂ ನನ್ನ ಮೇಲೆ ವಿಶ್ವಾಸವನ್ನು ತೋರುತ್ತಿರುವಿರಿ. ಆದರೆ ಪ್ರಿಯ ಸಖನೆ, ಇನ್ನೂ ಹೆಚ್ಚನ್ನು ಕೇಳುವುದು ಮಾನವನ ಸ್ವಭಾವ ಎಂಬುದು ನಿಮಗೆ ಗೊತ್ತಿದೆ.</p>
<p>ನಾನೊಬ್ಬ ಮನುಷ್ಯ, ನಿಮ್ಮ ಮಗ,</p>
<p>ಅ - ತುಂಬಾ ಗೊಂದಲಕ್ಕೆ ಕಾರಣನಾದನೆಂಬುದನ್ನು ಕೇಳಿ ನನಗೆ ಬಹಳ ವ್ಯಥೆಯಾಯಿತು. ಅವನು ಇದನ್ನು ಮಧ್ಯೆ ಮಧ್ಯೆ ಮಾಡುತ್ತಿದ್ದನು. ಇದು ಅವನ ಸ್ವಭಾವವಾಗಿತ್ತು. ನಾನು ಇದರ ಗೋಜಿಗೆ ಹೋಗಲು ಇಚ್ಚಿಸುವುದಿಲ್ಲ. ಕೈಹಾಕಿದರೆ ಅದು ಇನ್ನೂ ಗೋಜಾಗಬಹುದು. ಅವನೊಂದಿಗೆ ಹೇಗೆ ವ್ಯವಹರಿಸಬೇಕೆಂಬುದು ನಿಮಗೆ ಗೊತ್ತಿದೆ. ನಿಮಗೆ ಈ ಕಾಗದ ಬರುವ ಹೊತ್ತಿಗೆ ನಾನು ಸ್ಕ್ಯಾನ್‌ಫ್ರಾನ್ಸಿಸ್ಕೋನಿಂದ ಹೊರಟು ಹೋಗಿರುತ್ತೇನೆ. ನನಗೆ ಇಂಡಿಯಾದಿಂದ ಬರುವ ಟಪಾಲುಗಳನ್ನು<span class="en"> C/o. </span>ಶ್ರೀಮತಿ ಹಾಲ್, ೧೦ನೇ ಆಸ್ಟರ್ ಬೀದಿ, ಚಿಕಾಗೊ ಮತ್ತು ಅದೇ ಸ್ಥಳದಲ್ಲಿರುವ ಮಾರ್ಗಾಟ್‌ಗೆ ದಯವಿಟ್ಟು ಕಳುಹಿಸುವಿರಾ? ಮಾರ್ಗಾಟ್ ನೀವು ಅವಳ ಸ್ಕೂಲಿಗೆ ಕೊಟ್ಟ ಒಂದು ಸಾವಿರ ಡಾಲರ್ ವಿಷಯದಲ್ಲಿ ಬಹಳ ಕೃತಜ್ಞತೆಯಿಂದ ಕಾಗದ ಬರೆದಿರುವಳು. ನಮ್ಮ ಮೇಲೆ ಮತ್ತು ನಮ್ಮವರ ಮೇಲೆ ಒಂದೇ ಸಮನಾಗಿ ಬೀರಿದ ವಿಶ್ವಾಸಕ್ಕೆ ದೇವರು ನಿಮ್ಮನ್ನೂ ಮತ್ತು ನಿಮ್ಮ ಕುಟುಂಬಕ್ಕೆ ಸೇರಿದವರನ್ನೆಲ್ಲರನ್ನೂ ಎಂದೆಂದಿಗೂ ಆಶೀರ್ವದಿಸಲಿ ಎಂಬುದೇ ನನ್ನ ಪ್ರಾರ್ಥನೆ.</p>
<p>- ನಿಮ್ಮ ವಿಶ್ವಾಸಪೂರ್ವಕ</p>
<p>ವಿವೇಕಾನಂದ ವಿ.ಸೂ. - ಶ್ರೀಮತಿ ಲೆಗೆಟ್ ಆಗಲೆ ಗುಣಮುಖವಾದರು ಎಂಬುದನ್ನು ಕೇಳಿ ನನಗೆ ಎಷ್ಟೋ ಸಂತೋಷವಾಯಿತು.</p>
<p>*<span class="en"> C.W, Vol. VII, P. 524</span></p>

<!-- 349-5/0214-->
<p>೪೮೦. ಮಿಸ್ ಮ್ಯಾಕ್‌ಲಿಯಾಡ್ ಅವರಿಗೆ *</p>
<p>ಕ್ಯಾಲಿಫೋರಿಯ</p>
<p>೧೮ನೇ ಏಪ್ರಿಲ್, ೧೯೦೦ ನನ್ನ ಪ್ರಿಯ ಜೋ,</p>
<p>ಈಗ ತಾನೆ ನಿನ್ನ ಮತ್ತು ಶ್ರೀಮತಿ ಬುಲ್ ಅವರ ಸ್ವಾಗತಪತ್ರ ಕೈ ಸೇರಿತು. ಇದನ್ನು ಲಂಡನ್ನಿಗೆ ಕಳುಹಿಸುತ್ತೇನೆ. ಶ್ರೀಮತಿ ಲೆಗೆಟ್ ಹುಷಾರಾಗುತ್ತಿರುವುದನ್ನು ಕೇಳಿ ತುಂಬಾ ಸಂತೋಷವಾಯಿತು. - ಶ್ರೀ ಲೆಗೆಟ್ ಅಧ್ಯಕ್ಷ ಪದವಿಗೆ ರಾಜೀನಾಮೆ ಕೊಟ್ಟುದ್ದನ್ನು ಕೇಳಿ ತುಂಬಾ ದುಃಖವಾಯಿತು.</p>
<p>ಒಳ್ಳೆಯದು, ಹೆಚ್ಚು ತೊಂದರೆಗಳು ಬರಬಹುದೆಂಬ ಅಂಜಿಕೆಯಿಂದ ನಾನು ಸುಮ್ಮನಾಗುತ್ತೇನೆ. ನನ್ನ ನಡತೆ ಬಹಳ ಒರಟಾದುದು. ಒಂದು ಸಾರಿ ಕೋಪಗೊಂಡರೆ ಅ - ನ ಮನಶ್ಯಾಂತಿಯನ್ನು ಕದಡಿದಂತಾಗುತ್ತದೆ. ನಾನು ಅವನಿಗೆ ಶ್ರೀಮತಿ ಬುಲ್‌ರ ವಿಷಯದಲ್ಲಿದ್ದ ಅಭಿಪ್ರಾಯ ಸಂಪೂರ್ಣ ತಪ್ಪೆಂದು ಹೇಳುವುದಕ್ಕೆ ಮಾತ್ರ ಪತ್ರವನ್ನು ಬರೆದೆನು.</p>
<p>ಕೆಲಸ ಯಾವಾಗಲೂ ಕಷ್ಟ, ನನ್ನ ಕೆಲಸ ಸಂಪೂರ್ಣವಾಗಿ ನಿಂತು ಹೋಗಲಿ. ನನ್ನ ಮನಸ್ಸು ಜಗನ್ಮಯಿಯಲ್ಲಿ ತಲ್ಲೀನವಾಗಲೆಂದು, ಜೋ, ನನಗಾಗಿ ಪ್ರಾರ್ಥಿಸು. ಅವಳ ಕೆಲಸ ಅವಳಿಗೆ ಗೊತ್ತಿದೆ. ( ಲಂಡನ್ನಿನಲ್ಲಿ ನೀನು ಮತ್ತೊಮ್ಮೆ ಇರುವುದರಿಂದ ಸಂತೋಷಿಸಬಹುದು. ಹಳೆಯ ಸ್ನೇಹಿತರುಗಳು - ಅವರೆಲ್ಲರಿಗೂ ನನ್ನ ಪ್ರೀತಿಯನ್ನೂ ಕೃತಜ್ಞತೆಯನ್ನೂ ಹೇಳು.</p>
<p>ನಾನು ಆರೋಗ್ಯದಿಂದ ಇರುವನು. ಮನಸೂ ಕೂಡ ಸಮಾಧಾನದಲ್ಲಿ ಇರುವುದು. ದೇಹದ ಶಾಂತಿಗಿಂತ ಹೆಚ್ಚಾಗಿ ಆತ್ಮದ ಶಾಂತಿಯೇ ತೋರುತ್ತಿದೆ. ಕದನಗಳಲ್ಲಿ ಸೋಲುವೆವು ಮತ್ತು ಗೆಲ್ಲುವೆವು. ನನ್ನ ಸಾಮಾನನ್ನು ಮೂಟೆ ಕಟ್ಟಿ ಇಟ್ಟಿರುವೆನು. ಆ ಪರಮ ಬಂಧವಿಮೋಚಕನಿಗಾಗಿ ಕಾಯುತ್ತಿರುವೆನು.</p>
<p>“ಶಿವ, ಶಿವ, ಸಾಗಿಸು ಆಚೆಯ ತೀರಕ್ಕೆ ನನ್ನ ದೋಣಿಯನ್ನು.”</p>
<p>ಏನಾದರೂ ಆಗಲಿ ಜೋ, ದಕ್ಷಿಣೇಶ್ವರದ ಆಲದ ಮರದ ಕೆಳಗೆ ಶ್ರೀರಾಮಕೃಷ್ಣರ ಅದ್ಭುತ ಉಪದೇಶಾಮೃತವನ್ನು ಆಶ್ಚರ್ಯಚಕಿತನಾಗಿ ಕೇಳುತ್ತಿದ್ದ ಬಾಲಕನೇ ಇನ್ನೂ ನಾನು, ಅದೇ ನನ್ನ ಸಹಜ ಸ್ವಭಾವ, ಕೆಲಸ, ಪರೋಪಕಾರ ಮುಂತಾದುವುಗಳೆಲ್ಲ ತೋರಿಕೆಗೆ ಮಾತ್ರ. ಈಗ ಪುನಃ ಅವರ ವಾಣಿಯನ್ನು ಕೇಳುತ್ತಿರುವೆನು. ನನ್ನ ಆತ್ರೋದ್ದೀಪನ ಮಾಡುತ್ತಿದ್ದ ಅದೇ ಆ ಹಳೆಯ ವಾಣಿ, ಬಂಧನಗಳು ಕಳಚಿ ಬೀಳುತ್ತಿವೆ. ಪ್ರೇಮ ಸಾಯುತ್ತಿದೆ, ಕೆಲಸ ಅರುಚಿಯಾಗುತ್ತಿದೆ - ಜೀವನದ ಆಕರ್ಷಣೆ ಹೋಯಿತು.</p>
<p><span class="en">*C.W, Vol. VI, P. 431</span></p>

<!-- 349-5/0215-->
<p>ಈಗ ಗುರುದೇವನ ವಾಣಿಯೊಂದೇ ಕರೆಯುತ್ತಿದೆ. ''ಬರುತ್ತೇನೆ, ಹೇ ಗುರುದೇವ ! - ಸತ್ತವರು ಸತ್ತವರನ್ನು ಮಣ್ಣು ಪಾಲು ಮಾಡಲಿ - ನೀನು ನನ್ನನ್ನು ಹಿಂಬಾಲಿಸು.” “ಹೇ ನನ್ನ ಪ್ರೇಮೇಶ್ವರನೇ ನಾನು ಬರುತ್ತೇನೆ, ನಾನು ಬರುತ್ತೇನೆ !?”</p>
<p>ಹೌದು ನಾನು ಬರುತ್ತೇನೆ. ನಿರ್ವಾಣ ನನ್ನ ಮುಂದಿದೆ. ಕೆಲವು ವೇಳೆ ನಾನದನ್ನು ಅನುಭವಿಸುತ್ತೇನೆ, ಸ್ವಲ್ಪವೂ ಕದಲದ ಉಸಿರಾಡದ ಅದೇ ಅನಂತ ಶಾಂತಿಸಾಗರ.</p>
<p>ನಾನು ಹುಟ್ಟಿದೆ, ಸಂತೋಷ; ಕಷ್ಟಗಳನ್ನು ಅನುಭವಿಸಿದೆ, ಸಂತೋಷ, ದೊಡ್ಡ ತಪ್ಪುಗಳನ್ನು ಮಾಡಿದೆ, ಸಂತೋಷ, ಶಾಂತಿಯಿಂದ ಹೊರಡುವುದಕ್ಕೆ ಸಂತೋಷ. ಯಾರನ್ನೂ ನಾನು ಬಂಧಿಸಿ ಹೋಗುವುದಿಲ್ಲ. ನಾನು ಯಾವ ಬಂಧನಗಳನ್ನೂ ತೆಗೆದುಕೊಂಡು ಹೋಗುವುದಿಲ್ಲ. ಈ ದೇಹ ಪತನವಾಗಿ ನನ್ನನ್ನು ಬಿಡುಗಡೆ ಮಾಡುವುದೋ ಅಥವಾ ನಾನು ಜೀವನ್ಮುಕ್ತಿಯನ್ನು ಪಡೆಯುವೆನೋ? ಹಳೆಯ ಮನುಷ್ಯನು ಹೋದ. ಎಂದೋ ಹೊದ. ಪುನಃ ಹಿಂತಿರುಗಿ ಬರುವುದಿಲ್ಲ. ಮಾರ್ಗದರ್ಶಕ, ಗುರು, ನಾಯಕ, ಬೋಧಕ ಇವು ಹೊರಟುಹೋದವು. ಹುಡುಗ, ವಿದ್ಯಾರ್ಥಿ, ಸೇವಕ ಮಾತ್ರ ಹಿಂದೆ ಉಳಿದಿದೆ.</p>
<p>ಜೋ !ನಾನು ಏತಕ್ಕೆ ಅ - ನ ತಂಟೆಗೆ ಹೋಗುವುದಿಲ್ಲ ಗೊತ್ತಾಯಿತೆ? ಮತ್ತೊಬ್ಬರ ಕೆಲಸದಲ್ಲಿ ಕೈ ಹಾಕುವುದಕ್ಕೆ ನಾನು ಯಾರು?ನಾಯಕನ ಸ್ಥಾನವನ್ನು ಎಂದೋ ತ್ಯಜಿಸಿದೆ. ಈಗ ನನಗೆ ಮಾತನಾಡುವುದಕ್ಕೆ ಅಧಿಕಾರವಿಲ್ಲ. ಈ ವರ್ಷದ ಆದಿಯಿಂದ ಇಂಡಿಯಾ ದೇಶದಲ್ಲಿ ನಾನು ಏನನ್ನೂ ಹೇಳಿ ಮಾಡಿಸಿಲ್ಲ. ಅದು ನಿನಗೆ ಗೊತ್ತಿದೆ. ಹಿಂದೆ ನೀನು ಮತ್ತು ಶ್ರೀಮತಿ ಬುಲ್ ಇವರುಗಳು ತೋರಿಸಿದ ಅನೇಕ ಪ್ರೀತಿಗೆ ವಂದನೆಗಳು. ಅನವರತವೂ ಎಲ್ಲಾ ಆಶೀರ್ವಾದಗಳೂ ನಿನಗೆ, ನನ್ನ ಜೀವನದ ಅತ್ಯಂತ ಮಧುರವಾದ ಕ್ಷಣಗಳೆಂದರೆ ನಾನು ಏನೂ ಕೆಲಸ ಮಾಡದೆ ಸುಮ್ಮನೆ ತೇಲುತ್ತಿದ್ದಾಗ, ಪುನಃ ನಾನೀಗ ತೇಲುತ್ತಿರುವೆನು. ಮೇಲೆ ಬೆಳಗುವ ಬೆಚ್ಚಗಿರುವ ಸೂರ್ಯ, ಸುತ್ತಲೂ ನಾನಾ ವಿಧದ ತರುಲತೆಗಳು, ಬಿಸಿಲಲ್ಲಿ ಎಲ್ಲವೂ ನಿಶ್ಯಬ್ದವಾಗಿದೆ, ಶಾಂತವಾಗಿದೆ - ನಾನು ತೇಲುತ್ತಿರುವೆನು, ಮಂದವಾಗಿ ನದಿಯ ವಕ್ಷಸ್ಥಳದಲ್ಲಿ ತೇಲುತ್ತಿರುವೆನು. ನನ್ನ ಕೈಕಾಲುಗಳಿಂದ ಸ್ವಲ್ಪವೂ ಶಬ್ದ ಮಾಡಿ ನೀರನ್ನು ಅಲುಗಿಸ ಬಯಸೆನು. ಅದ್ಭುತವಾದ ಮೌನವೆಲ್ಲಿ ಒಡೆಯುವುದೋ ಎಂಬ ಅಂಜಿಕೆ, ಇದು ನಿಜವಾಗಿಯೂ ಒಂದು ಕನಸು ಎಂಬ ಭಾವವನ್ನು ಹೆಚ್ಚಿಸುವ ಮೌನ.</p>
<p>ನನ್ನ ಕೆಲಸದ ಹಿಂದೆ ಆಸೆ ಇತ್ತು. ನನ್ನ ಪ್ರೀತಿಯ ಹಿಂದೆ ವ್ಯಕ್ತಿತ್ವವಿತ್ತು. ನನ್ನ ಪಾವಿತ್ರ್ಯದ ಹಿಂದೆ ಅಂಜಿಕೆ ಇತ್ತು. ನನ್ನ ನಾಯಕತ್ವದ ಹಿಂದೆ ಅಧಿಕಾರದ ಆಸೆ ಇತ್ತು. ಈಗ ಅವುಗಳೆಲ್ಲ ಮಾಯವಾಗುತ್ತಿವೆ. ನಾನು ಸುಮ್ಮನೆ ಸಿಕ್ಕಿದ ಕಡೆ ತೇಲುತ್ತೇನೆ. ನಾನು ಬರುತ್ತೇನೆ ಜಗನ್ಮಯಿ, ನಾನು ಬರುತ್ತೇನೆ -ನಿನ್ನ ಪ್ರೇಮಾಲಿಂಗನದಲ್ಲಿ ತೇಲುತ್ತ ನೀನು ಬಯಸಿದ ಕಡೆ ನನ್ನನ್ನು ಕರೆದೊಯ್ಯ, ನಿಶ್ಯಬ್ದವಾದ, ಆಶ್ಚಯ್ಯಕರವಾದ, ಕಾತರದ ಲೋಕಕ್ಕೆ ನಾನು ಬರುತ್ತೇನೆ. ಪ್ರೇಕ್ಷಕನಾಗಿ, ಮತ್ತೆಂದಿಗೂ ಪಾತ್ರಧಾರಿಯಾಗಿ ಅಲ್ಲ.</p>

<!-- 349-5/0216-->
<p>ಓಂ! ಎಷ್ಟು ಶಾಂತವಾಗಿದೆ ! ನನ್ನ ಆಲೋಚನೆಗಳೂ ಎಲ್ಲೋ ದೂರದಿಂದ, ಬಹಳ ದೂರದಿಂದ ನನ್ನ ಹೃದಯಾಂತರಾಳದಿಂದ ಬರುವಂತೆ ತೋರುತ್ತಿವೆ. ಅಸ್ಪಷ್ಟವಾದಂತೆ ದೂರದಿಂದ ಬರುವ ಪಿಸುಮಾತಿನಂತಿದೆ. ಮಧುರ, ಮಧುರ ಶಾಂತಿ ಎಲ್ಲೆಲ್ಲಿಯೂ ಇದರಂತೆ ನಿದ್ರಾಪ್ರಪಂಚಕ್ಕೆ ಜಾರಿ ಹೋಗುವಾಗ ವಿಷಯಗಳನ್ನು ನೋಡಿ ನೆರಳಂತೆ ತೋರುವ ಕೆಲವು ಕ್ಷಣಗಳು ಕಾಣುವುವು - ಅಂಜಿಕೆ ಇಲ್ಲ - ಪ್ರೀತಿ ಇಲ್ಲ. ಉದ್ವೇಗವಿಲ್ಲ . ಮೂಕವಿಗ್ರಹ ಚಿತ್ರ ಪಟ, ಇವುಗಳ ಮಧ್ಯದಲ್ಲಿ ಒಬ್ಬನಿರುವಾಗ ತೋರುವ ಶಾಂತಿ - ನಾನು ಬರುತ್ತೇನೆ. ಹೇ ದೇವ ನಾನು ಬರುತ್ತೇನೆ. ಹೇ ದೇವ ನಾನು ಬರುತ್ತೇನೆ. - ಪ್ರಪಂಚವಿದೆ. ಆದರೆ ಸುಂದರವಾಗಿಯೂ ಇಲ್ಲ. ಕುರೂಪವಾಗಿಯೂ ಇಲ್ಲ, ಭಾವೋದ್ರೇಕವನ್ನು ಉಂಟುಮಾಡದ ಇಂದ್ರಿಯ ಜ್ಞಾನದಂತೆ, ಓ! ಜೋ! ಅದರ ಆನಂದ! ಸರ್ವವೂ ಒಳ್ಳೆಯದಾಗಿರುವುದು, ಸುಂದರವಾಗಿರುವುದು, ಏಕೆಂದರೆ ನನಗೆ ವಸ್ತುಗಳ ಮೇಲೆ ಆಸಕ್ತಿ ತಗ್ಗುತ್ತಿದೆ - ಇವುಗಳಲ್ಲಿ ನನ್ನ ದೇಹವೇ ಮೊದಲನೆಯದು - ಓಂ ತತ್ಸ ತ್..</p>
<p>ನಿಮಗೆಲ್ಲರಿಗೂ ಲಂಡನ್ನಿನಲ್ಲಿ, ಪ್ಯಾರಿಸ್ಸಿನಲ್ಲಿ ಶುಭವಾಗುವುದೆಂದು ನಾನು ಎಣಿಸುತ್ತೇನೆ. ಹೊಸ ಆನಂದ - ಮನಸ್ಸು ದೇಹಗಳಿಗೆ ಹೊಸ ಅನುಕೂಲ. ನಿನಗೆ ಮತ್ತು ಶ್ರೀಮತಿ ಬುಲ್‌ಗೆ ಎಂದಿನಂತೆ ಪ್ರೀತಿಗಳು.</p>
<p>ನಿನ್ನ ವಿಶ್ವಾಸಪೂರ್ವಕ</p>
<p>ವಿವೇಕಾನಂದ ೪೮೧, ಮಿಸ್ ಮ್ಯಾಕಿಯಾಡ್ ಅವರಿಗೆ *</p>
<p>ಆಲಮೇಡ, ಕ್ಯಾಲಿಫೋನ್ನಿಯ</p>
<p>೨೦ನೇ ಏಪ್ರಿಲ್, ೧೯೦೦ ಪ್ರಿಯ ಜೊ,</p>
<p>ಇವತ್ತು ನಿನ್ನ ಪತ್ರ ತಲುಪಿತು. ನಾನು ನಿನಗೆ ನಿನ್ನೆ ಒಂದು ಪತ್ರವನ್ನು ಬರೆದೆ. ಆದರೆ ನೀನು ಇಂಗ್ಲೆಂಡಿನಲ್ಲಿರುವೆ ಎಂದು ಅದನ್ನು ಅಲ್ಲಿಗೆ ಕಳುಹಿಸಿದೆ. * ನಾನು ನಿನ್ನ ಸಂದೇಶವನ್ನು ಶ್ರೀಮತಿ ಬೆಟ್ಸ್ ಅವರಿಗೆ ತಿಳಿಸಿರುವೆನು. ಅ ... ಒಂದಿಗೆ ಈ ಒಂದು ಸಣ್ಣ ಮನಸ್ತಾಪ ಬಂದುದಕ್ಕಾಗಿ ನಾನು ವ್ಯಥೆಪಡುತ್ತೇನೆ. ನೀನು ಕಳುಹಿಸಿದ ಅವನ ಕಾಗದವೂ ಬಂದಿತು. ''ಸ್ವಾಮಿಜಿ ನನಗೆ ಬರೆಯುತ್ತಾರೆ, 'ಮಿಸ್ಟರ್ ಲೆಗೆಟ್ಗೆ ವೇದಾಂತದಲ್ಲಿ ಆಸಕ್ತಿಯಿಲ್ಲ. ಅವರು ಇನ್ನು ಮೇಲೆ ಯಾವ ಸಹಾಯವನ್ನು ಮಾಡುವುದಿಲ್ಲ. ನೀನು ನಿನ್ನ ಕಾಲಮೇಲೆ ನಿಂತುಕೊಳ್ಳಬೇಕು''ಎಂಬುದು ನಿಜ. ನ್ಯೂಯಾರ್ಕ್ ವಿಷಯದಲ್ಲಿ ಲಾಸಾಂಜಲೀಸ್‌ನಿಂದ ನೀನು ಮತ್ತು ಶ್ರೀಮತಿ ಲೆಗೆಟ್ ಹೇಳಿದಂತೆ ನಾನು ಬರೆದೆ. ಹಣಕ್ಕೆ ಏನು ಮಾಡಲಿ ಎಂದು ಅವನು ನನಗೆ ಕಾಗದ ಬರೆದಾಗ ನಾನು ಹೀಗೆ ಬರೆದೆ.</p>
<p>*<span class="en"> C.W, Vol. VIII, P. 518 :</span></p>

<!-- 349-5/0217-->
<p>ಘಟನೆಗಳು ಹೇಗೊ ರೂಪಿಸಿಕೊಳ್ಳುತ್ತವೆ. ಶ್ರೀಮತಿ ಬುಲ್ ಮತ್ತು ನಿನ್ನ ಮನಸ್ಸಿನಲ್ಲಿ ನಾನು ಏನನ್ನಾದರೂ ಮಾಡಬೇಕೆಂದು ಇರುವಂತೆ ಇದೆ. ಮೊದಲನೆ ಯದಾಗಿ ಅಲ್ಲಿರುವ ಗೋಜಿನ ವಿಷಯವೇ ನನಗೆ ಗೊತ್ತಿಲ್ಲ. ನಾನು ಏತಕ್ಕೆ ಬರಬೇಕು ಎಂಬುವ ವಿಷಯದಲ್ಲಿ ನೀವು ಯಾರೂ ಏನನ್ನೂ ಬರೆಯುವುದಿಲ್ಲ. ನಾನು ಮತ್ತೊಬ್ಬರ ಮನಸ್ಸನ್ನು ಓದಲಾರೆ. - ನೀನು ಸುಮ್ಮನೆ ಅ ... ಎಲ್ಲವನ್ನೂ ಕೈಯಲ್ಲಿಟ್ಟುಕೊಳ್ಳಬೇಕೆಂದಿರುವನು ಎಂದು ಮಾತ್ರ ಬರೆದೆ. ಇದರಿಂದ ನಾನು ಏನು ಅರ್ಥ ಮಾಡಿಕೊಳ್ಳಬೇಕು ? ಇರುವ ತೊಂದರೆ ಏನು? ಯಾವ ವಿಷಯದಲ್ಲಿ ಈ ಮನಸ್ತಾಪವೆಲ್ಲ ? ಈ ವಿಷಯದಲ್ಲಿ, ಪ್ರಪಂಚ ಎಂದು ಕೊನೆಗೊಳ್ಳುವುದು ಎಂಬುದು ಎಷ್ಟು ಅಸ್ಪಷ್ಟವಾಗಿದೆಯೋ ಅಷ್ಟೇ ನನಗೆ ಗೊತ್ತಿರುವುದು. ಆದರೂ ಶ್ರೀಮತಿ ಬುಲ್ ಮತ್ತು ನಿನ್ನ ಪತ್ರಗಳಲ್ಲಿ ಅಸಮಾಧಾನ ಹೊಗೆಯಾಡುತ್ತಿರುವುದು ಗೊತ್ತಾಗುತ್ತದೆ. ಕೆಲವು ವೇಳೆ ನಾವು ಎಷ್ಟೇ ಇಚ್ಚಿಸದೇ ಇದ್ದರೂ ಪರಿಸ್ಥಿತಿ ಜಟಿಲವಾಗುವುದು. ಅವು ಹೇಗಾದರೂ ಆಗಲಿ. - ಶ್ರೀಮತಿ ಬುಲ್ ಇಚ್ಚಿಸಿದಂತೆ ನಾನು ಉಯಿಲು ಮಾಡಿ ಶ್ರೀ ಲೆಗೆಟ್‌ಗೆ ಅದನ್ನು ಕಳುಹಿಸಿರುವೆನು.</p>
<p>ನಾನು ಹೇಗೋ ಸಾಗುತ್ತಿರುವೆನು. ಕೆಲವು ವೇಳೆ ಆರೋಗ್ಯ, ಕೆಲವು ವೇಳೆ ಅನಾರೋಗ್ಯ, ಶ್ರೀಮತಿ ಮೆಲ್ಬನ್ ಚಿಕಿತ್ಸೆಯಿಂದ ನನಗೆ ಸ್ವಲ್ಪವಾದರೂ ಗುಣವಾಗಿದೆ ಎಂದು ಪ್ರಮಾಣವಾಗಿ ಹೇಳಲಾರೆ. ಅವಳು ನನಗೆ ಒಳ್ಳೆಯವಳಾಗಿದ್ದಳು. ಅದಕ್ಕಾಗಿ ಅವಳಿಗೆ ನನ್ನ ಕೃತಜ್ಞತೆಗಳು, ಅವಳಿಗೆ ನನ್ನ ಪ್ರೀತಿಗಳು, ಅವಳಿಂದ ಇತರರಿಗೆ ಉಪಕಾರವಾದೀತು ಎಂದು ಭಾವಿಸುತ್ತೇನೆ.</p>
<p>ಈ ವಿಷಯವನ್ನು ಶ್ರೀಮತಿ ಬುಲ್ಗೆ ಬರೆದಿದ್ದಕ್ಕಾಗಿ ನಾಲ್ಕು ಪುಟ ಬುದ್ದಿವಾದವನ್ನು ಅವರು ಬರೆದರು: ನಾನು ಅವಳಿಗೆ ಎಷ್ಟು ಋಣಿಯಾಗಿರಬೇಕು, ಕೃತಜ್ಞನಾಗಿರಬೇಕು ಇತ್ಯಾದಿಗಳು. ಅದೆಲ್ಲಾ ಈ ಅ...ನ ವ್ಯಾಪಾರದಿಂದ ಎಂದು ಕಾಣುವುದು. ಸೃದ್ಧಿ ಮತ್ತು ಶ್ರೀಮತಿ ಜಾನ್ಸನ್ ಮಾರ್ಗಾಟ್ ಒಂದಿಗೆ ಅತೃಪ್ತರಾಗಿ ನನ್ನ ಮೇಲೆ ತಿರುಗಿಬಿದ್ದರು. ಈಗ ಅ... ಶ್ರೀಮತಿ ಬುಲ್‌ಗೆ ಅತೃಪ್ತಿಯನ್ನು ಉಂಟುಮಾಡುವನು. ಅಂತೂ ನಾನು ಇದನ್ನೆಲ್ಲಾ ಸಹಿಸಬೇಕಾಗಿದೆ. ಇದೇ ಜೀವನ !</p>
<p>ನೀನು ಮತ್ತು ಶ್ರೀಮತಿ ಲೆಗೆಟ್ ಅ...ಗೆ ಲೆಗೆಟ್ ಇನ್ನು ಮೇಲೆ ನಿನಗೆ ಸಹಾಯ ಮಾಡುವುದಿಲ್ಲ. ನೀನು ಸ್ವತಂತ್ರನಾಗಿ ನಿನ್ನ ಕಾಲಮೇಲೆ ನೀನು ನಿಂತುಕೊಳ್ಳಬೇಕು' ಎಂದು ಬರೆ'' ಎಂದು ಹೇಳಿದಿರಿ. ನಾನು ಹಾಗೆಯೆ ಕಾಗದ ಬರೆದೆ. ಈಗ ನಾನು ಏನು ಮಾಡಲಿ? ಜಾನ್ ಅಥವಾ ಜಾಕ್ ಹೇಳಿದ ಮಾತನ್ನು ಕೇಳದೆ ಇದ್ದರೆ ನನಗೆ ನೇಣುಹಾಕಬೇಕೆ? ಈ ವೇದಾಂತ ಸೊಸೈಟಿ ವಿಷಯದಲ್ಲಿ ನನಗೇನು ಗೊತ್ತಿದೆ? ನಾನು ಅದನ್ನು ಪ್ರಾರಂಭಿಸಿದೆನೆ ? ಅಲ್ಲಿ ನನ್ನ ಕೈವಾಡವೇನಾದರೂ ಇತ್ತೆ? ಯಾರೂ ಅಲ್ಲಿಯ ಪರಿಸ್ಥಿತಿ ಏನು ಎಂಬುದನ್ನು ವಿವರವಾಗಿ ತಿಳಿಸಲು ಪ್ರಯತ್ನವನ್ನು ಕೂಡ ಮಾಡುವುದಿಲ್ಲ. ಸರಿ, ಈ ಪ್ರಪಂಚ ಒಂದು ವಿಚಿತ್ರವಾಗಿದೆ.</p>

<!-- 349-5/0218-->
<p>ಶ್ರೀಮತಿ ಲೆಗೆಟ್ ಬೇಗ ಚೇತರಿಸಿಕೊಳ್ಳುತ್ತಿರುವಳು ಎಂಬುದನ್ನು ಕೇಳಿ ಸಂತೋಷವಾಯಿತು. ಅವಳು ಪೂರ್ಣ ಗುಣವಾಗಲಿ ಎಂದು ನಾನು ಪ್ರತಿ ನಿಮಿಷವೂ ಪ್ರಾರ್ಥನೆ ಮಾಡುತ್ತೇನೆ. ನಾನು ಸೋಮವಾರ ಚಿಕಾಗೋಗೆ ತೆರಳುತ್ತೇನೆ. ಒಬ್ಬ ದಯಾಳುವಾದಿ ಹೆಂಗಸು ನ್ಯೂಯಾರ್ಕಿನವರೆಗೆ ಬಂದು ಪಾಸನ್ನು ಕೊಟ್ಟಿರುವಳು. ಮೂರು ತಿಂಗಳ ಒಳಗೇ ಅದನ್ನು ಉಪಯೋಗಿಸಬೇಕು. ಜಗನ್ಮಾತೆ ನನ್ನನ್ನು ನೋಡಿಕೊಳ್ಳುವಳು. ಇಷ್ಟು ದಿನವೂ ನನ್ನನ್ನು ರಕ್ಷಿಸಿದವಳು ಈಗ ಕೈ ಬಿಡುವುದಿಲ್ಲ.</p>
<p>ಎಂದೆಂದಿಗೂ ನಿನ್ನ ಕೃತಜ್ಞತಾಪೂರ್ವಕ</p>
<p>ವಿವೇಕಾನಂದ ೪೮೨. ಮಿಸ್ ಮೇರಿ ಹೇಲ್‌ ಅವರಿಗೆ *</p>
<p>೨೩ನೇ ಏಪ್ರಿಲ್, ೧೯೦೦ ಪ್ರಿಯ ಮೇರಿ,</p>
<p>ನಾನು ಇಂದು ಊರನ್ನು ಬಿಡಬೇಕಾಗಿತ್ತು. ಆದರೆ ನಾನು ಬಿಡುವುದಕ್ಕೆ ಮುಂಚೆ ಕ್ಯಾಲಿಫೋರ್ನಿಯಾದ ಒಂದು ದೊಡ್ಡ ರೆಡ್‌ವುಡ್ ಮರದ ಕೆಳಗೆ ನಡೆಯುವ ಒಂದು ಶಿಬಿರದಲ್ಲಿ ಭಾಗವಹಿಸುವ ಪ್ರಲೋಭನೆಯಿಂದ ಪಾರಾಗಲು ಸಾಧ್ಯವಾಗಲಿಲ್ಲ. ಆದಕಾರಣವೇ ನಾನು ಪ್ರಯಾಣವನ್ನು ಮೂರು ನಾಲ್ಕು ದಿನಗಳ ಮಟ್ಟಿಗೆ ಮುಂದೂಡಿರುವೆ. ಅದೂ ಅಲ್ಲದೆ ಬಿಡುವಿಲ್ಲದೆ ಕೆಲಸ ಮಾಡಿ ಸಾಕಾಗಿರುವುದರಿಂದ ಭಗವಂತನ ಸ್ವಚ್ಛಂದ ತಂಗಾಳಿಯನ್ನು, ಮೂಳೆ ಮುರಿಯುವಂತಹ ನಾಲ್ಕು ದಿನ ಪ್ರಯಾಣ ಮಾಡುವುದಕ್ಕೆ ಮುಂಚೆ ಸೇವಿಸಬೇಕಾಗಿದೆ.</p>
<p>ಮಾರ್ಗಾಟ್ ತನ್ನ ಪತ್ರದಲ್ಲಿ ಇನ್ನು ಹದಿನೈದು ದಿನಗಳಲ್ಲಿ ಆಂಟ್ ಮೇರಿಯನ್ನು ನೋಡಲು ಮಾಡಿದ್ದ ವಾಗ್ದಾನವನ್ನು ಉಳಿಸಿಕೊಳ್ಳಬೇಕೆಂದು ಕಾಗದ ಬರೆದಿರುವಳು. ಆ ವಾಗ್ದಾನವನ್ನೇನೋ ಉಳಿಸಿಕೊಳ್ಳುತ್ತೇನೆ. ಆದರೆ ಹದಿನೈದು ದಿನಗಳಲ್ಲಿ ಅಲ್ಲ, ಇಪ್ಪತ್ತು ದಿನಗಳಲ್ಲಿ ಇತ್ತೀಚೆಗೆ ಚಿಕಾಗೋಗೆ ಬಂದಿದ್ದ ಹಿಮಮಾರುತದಿಂದ ತಪ್ಪಿಸಿಕೊಳ್ಳಲು ಯತ್ನಿಸುತ್ತೇನೆ, ಮತ್ತು ಸ್ವಲ್ಪ ಚೇತರಿಸಿಕೊಳ್ಳುವುದಕ್ಕೂ ಯತ್ನಿಸುತ್ತೇನೆ. - ಮಾರ್ಗಾಟ್‌ಗೆ ಆಂಟ್ ಮೇರಿ ವಿಷಯದಲ್ಲಿ ತುಂಬಾ ಪಕ್ಷಪಾತ, ಅಕ್ಕ ತಂಗಿಯರ ಮಕ್ಕಳು, ದೊಡ್ಡಪ್ಪ ಚಿಕ್ಕಪ್ಪನ ಮಕ್ಕಳು, ಚಿಕ್ಕಮ್ಮ ಮುಂತಾದವರು ನನ್ನನ್ನು ಬಿಟ್ಟು ಉಳಿದವರಿಗೆ ಇದ್ದಾರೆ.</p>
<p>ನಾನು ನಾಳೆ ಕಾಡಿಗೆ ಹೋಗುತ್ತೇನೆ. ಚಿಕಾಗೋಗೆ ಹೋಗುವುದಕ್ಕೆ ಮುಂಚೆ ಶ್ವಾಸಕೋಶದ ತುಂಬ ಓಜೊನ್ ಕುಡಿಯುತ್ತೇನೆ. ನಾನು ಅಲ್ಲಿಗೆ ಬರುವವರೆಗೆ, ನೀನು ಯಾವಾಗಲೂ ಒಳ್ಳೆಯ ಹುಡುಗಿಯಾಗಿರುವಂತೆ, ಚಿಕಾಗೋಗೆ ನನ್ನ ಪತ್ರಗಳು ಬಂದರೆ ಅದನ್ನು ಇಲ್ಲಿಗೆ ಕಳುಹಿಸದೆ ನಿನ್ನ ಹತ್ತಿರವೇ ಇಟ್ಟುಕೊಂಡಿರು.</p>
<p>ನಾನು ಕೆಲಸವನ್ನು ಪೂರೈಸಿರುವೆನು. ನನ್ನ ಸ್ನೇಹಿತರು ರೈಲ್ವೆ ಪ್ರಯಾಣಕ್ಕೆ ಮುಂಚೆ ಮೂರು ನಾಲ್ಕು ದಿನ ವಿಶ್ರಾಂತಿ ತೆಗೆದುಕೊಳ್ಳಿ ಎಂದು ಬಲಾತ್ಕರಿಸುತ್ತಿರುವರು. *<span class="en"> C.W, Vol. VIII, P. 519</span></p>

<!-- 349-5/0219-->
<p>ಇಲ್ಲಿಂದ ನ್ಯೂಯಾರ್ಕ್‌ವರೆಗೆ ಮೂರು ತಿಂಗಳವರೆಗೆ ನನಗೆ ಒಂದು ಫ್ರೀ ಪಾಸ್ ಇದೆ. ಮಲಗುವ ಗಾಡಿಗಲ್ಲದೆ ಬೇರೆ ಯಾವುದಕ್ಕೂ ಖರ್ಚು ಇಲ್ಲ. ನೋಡಿದೆಯಾ ಎಲ್ಲಾ ಬಿಟ್ಟಿ ಬಿಟ್ಟಿ !</p>
<p>ನಿನ್ನ ವಿಶ್ವಾಸಪೂರ್ವಕ</p>
<p>ವಿವೇಕಾನಂದ</p>
<p>-</p>
<p>-</p>
<p>೨</p>
<p>೨</p>
<p>೨</p>
<p>*</p>
<p>*</p>
<p>೪೮೩. ಮಿಸ್ ಮೇರಿ ಹೇಲ್‌ ಅವರಿಗೆ *</p>
<p>೩೦ನೇ ಏಪ್ರಿಲ್, ೧೯೦೦ ಪ್ರಿಯ ಮೇರಿ,</p>
<p>- ಇದ್ದಕ್ಕೆ ಇದ್ದಂತೆಯೇ ಅನಾರೋಗ್ಯ ಮತ್ತು ಜ್ವರದಿಂದ ಚಿಕಾಗೋಗೆ ಹೊರಡುವುದು ತಡವಾಯಿತು. ಪ್ರಯಾಣಕ್ಕೆ ಸಾಕಷ್ಟು ಶಕ್ತಿ ಬಂದೊಡನೆಯೇ ನಾನು ಹೊರಡುತ್ತೇನೆ. ಹಿಂದಿನ ದಿನ ಮಾರ್ಗಾಟ್‌ನಿಂದ ಕಾಗದ ಬಂತು. ಅವಳಿಗೆ ದಯವಿಟ್ಟು ನನ್ನ ವಿಶ್ವಾಸಗಳನ್ನು ಕೊಡು. ನೀನು ನನಗೆ ನಿನ್ನ ಮೇಲೆ ಇರುವ ನಿತ್ಯಪ್ರೀತಿಯನ್ನು ಅರಿ, ಹ್ಯಾರಿಯಟ್ ಎಲ್ಲಿ? ಇನ್ನೂ ಚಿಕಾಗೋವಿನಲ್ಲಿ ಇರುವಳೆ ? ಮೆಕೆಂಡ್ತಿ ಸೋದರಿಯರು ಎಲ್ಲಿ ? ಎಲ್ಲರಿಗೂ ನನ್ನ ಪ್ರೀತಿಗಳು.</p>
<p>ವಿವೇಕಾನಂದ ೪೮೪, ಆಂಟ್ ರಾಕ್ಷಿ ಅವರಿಗೆ *</p>
<p>೨ನೇ ಮೇ, ೧೯೦೦ ಪ್ರಿಯ ಆಂಟ್ ರಾಕ್ಷಿ,</p>
<p>ನಿಮ್ಮ ಅತಿ ವಿಶ್ವಾಸದ ಪತ್ರ ತಲುಪಿತು. ನಾನು ಆರು ತಿಂಗಳು ಕಷ್ಟಪಟ್ಟು ಕೆಲಸ ಮಾಡಿದ ಮೇಲೆ ಪುನಃ ಜ್ವರ ಮತ್ತು ನರಗಳ ದೌರ್ಬಲ್ಯದಿಂದ ಹಾಸಿಗೆ ಹಿಡಿದಿರುವೆನು. ಆದರೆ ನನ್ನ ಹೃದಯ ಮತ್ತು ಮೂತ್ರಕೋಶ ಚೆನ್ನಾಗಿದೆ ಎಂದು ಗೊತ್ತಾಯಿತು. ನಾನು ಗ್ರಾಮಪ್ರದೇಶದ ಕಡೆಗೆ ಹೋಗಿ ಕೆಲವು ದಿನ ವಿಶ್ರಾಂತಿಯನ್ನು ಅನುಭವಿಸಿ ಅನಂತರ ಚಿಕಾಗೋಗೆ ಹೋಗುವೆನು.</p>
<p>ನಾನು ಈಗ ತಾನೆ ಶ್ರೀಮತಿ ಮಿಲ್‌ವಾರ್ ಆಡಮ್ಸ್‌ಗೆ ಒಂದು ಕಾಗದ ಬರೆದಿರುವೆನು ಮತ್ತು ನನ್ನ ಮಗಳಾದ ಮಿಸ್ ನೋಬಲ್ ಕೈನಲ್ಲಿ ಒಂದು ಪತ್ರವನ್ನು ಕೊಟ್ಟಿರುವೆನು. ಆಕೆಗೆ ಶ್ರೀಮತಿ ಆಡಮ್ಸ್ ಅನ್ನು ನೋಡಿ ಕೆಲಸದ ವಿಷಯದಲ್ಲಿ ಏನು ಸಮಾಚಾರ ಬೇಕೋ ಅದನ್ನೆಲ್ಲ ತಿಳಿಸುವಂತೆ ಹೇಳಿರುವೆನು.</p>
<p>ಒಳ್ಳೆಯ ಪ್ರೀತಿಪಾತ್ರರಾದ ತಾಯಂದಿರೆ, ದೇವರು ನಿಮಗೆ ಎಲ್ಲಾ ಆಶೀರ್ವಾದಗಳನ್ನೂ ಮತ್ತು ಶಾಂತಿಯನ್ನೂ ಅನುಗ್ರಹಿಸಲಿ. ನನಗೆ ಅತ್ಯಂತ</p>
<p>*<span class="en"> C.W, Vol. VIII, P. 520</span></p>
<p>**<span class="en"> C.W, Vol. VII, P. 525</span></p>

<!-- 349-5/0220-->
<p>ಜರೂರಾಗಿ ಸ್ವಲ್ಪ ಶಾಂತಿ ಬೇಕಾಗಿದೆ. ನನಗಾಗಿ ಪ್ರಾರ್ಥಿಸಿ, ಕೇಟ್‌ಗೆ ನನ್ನ ಪ್ರೀತಿಗಳು.</p>
<p>ಎಂದೆಂದಿಗೂ ನಿಮ್ಮ ಮಗ</p>
<p>ವಿವೇಕಾನಂದ ವಿ. ಸೂ. - ಮಿಸ್ ಸ್ಪೆನ್ಸರ್, ಬಸಾಲ್ವಿಸಿಟ್ಸ್ (?) ಮತ್ತು ಶ್ರೀಮತಿ ಎಸ್... ಮತ್ತು ಇತರ ಸ್ನೇಹಿತರಿಗೆ ನನ್ನ ಪ್ರೀತಿಗಳು. - ಟ್ರಿಕ್ಸ್ ತಲೆಯ ಮೇಲೆ ಬೇಕಾದಷ್ಟು ಪ್ರೀತಿಯ ಶಹಬಾಸ್‌ಗಿರಿಗಳು.</p>
<p>- ವಿ. ೪೮೫. ಸೋದರಿ ನಿವೇದಿತೆಗೆ *</p>
<p>೨ನೇ ಮೇ, ೧೯೦೦ ಪ್ರಿಯ ನಿವೇದಿತಾ,</p>
<p>ನನಗೆ ತುಂಬಾ ಅನಾರೋಗ್ಯ - ಹಲವು ತಿಂಗಳ ಕಷ್ಟದ ಕೆಲಸದಿಂದ ಅದು ಮರುಕಳಿಸಿದೆ. ನನಗೆ ಮೂತ್ರಕೋಶ ಅಥವಾ ಹೃದಯ ವ್ಯಾಧಿಗಳಾವುವೂ ಇಲ್ಲ.. ಕೆಲಸದ ಬಾಹುಳ್ಯದಿಂದ ಜರ್ಝರಿತವಾದ ನರಗಳ ಉದ್ವಿಗ್ನತೆ, ಅಷ್ಟೇ. ಆದಕಾರಣ ನಾನು ಚೆನ್ನಾಗಿ ಗುಣಮುಖವಾಗುವವರೆಗೆ ಕೆಲವು ದಿನಗಳ ಮಟ್ಟಿಗೆ ಗ್ರಾಮ ಪ್ರದೇಶದ ಕಡೆಗೆ ಹೋಗುತ್ತೇನೆ. ಬಹುಶಃ ಇನ್ನು ಕೆಲವು ದಿನಗಳಲ್ಲಿ ನಾನು ಚೆನ್ನಾಗಿ ಗುಣವಾಗುವುದರಲ್ಲಿ ಸಂದೇಹವಿಲ್ಲ.</p>
<p>ಅಲ್ಲಿಯವರೆಗೆ ಇಂಡಿಯಾದೇಶದಿಂದ ಬರುವ ಪ್ಲೇಗು ಮುಂತಾದ ಉಪದ್ರವಗಳ ಪತ್ರವನ್ನು ಓದಲು ನನಗೆ ಮನಸಿಲ್ಲ, ನನ್ನ ಪತ್ರಗಳು ಮೇರಿಗೆ ಬರುತ್ತವೆ. ಅವಳು ಇಟ್ಟಿರಲಿ, ಇಲ್ಲವೆ ಅವಳೇನಾದರೂ ಹೊರಟು ಹೋದರೆ ನೀನು ಇಟ್ಟಿರು..</p>
<p>ನಾನೀಗ ಆತಂಕಗಳನ್ನೆಲ್ಲಾ ಆಚೆಗೆ ಎಸೆಯುತ್ತೇನೆ. ಜೈ ಜಗದಂಬೆಗೆ.</p>
<p>ಶ್ರೀಮತಿ ಸಿ.ಪಿ. ಹಂಟಿಂಗ್‌ಟನ್ ಬಹಳ ಶ್ರೀಮಂತ ಹೆಂಗಸು. ಅವಳು ನನಗೆ ಸಹಾಯ ಮಾಡಿದಳು. ನಿನ್ನನ್ನು ಕೂಡ ನೋಡಿ ಸಹಾಯ ಮಾಡಬೇಕೆಂದು ಇರುವಳು. ಜೂನ್ ಮೊದಲನೆ ತಾರೀಖಿನ ಹೊತ್ತಿಗೆ ಅವಳು ನ್ಯೂಯಾರ್ಕಿನಲ್ಲಿ ಇರುವಳು. ಅವಳನ್ನು ನೋಡದೆ ಹೊರಟು ಹೋಗಬೇಡ. ನಾನು ಸಾಧ್ಯವಾದಷ್ಟು ಬೇಗ ಬರದೆ ಇದ್ದರೆ ಅವಳಿಗಾಗಿ ನಾನು ನಿನಗೊಂದು ಪರಿಚಯ ಪತ್ರವನ್ನು ಕಳುಹಿಸುತ್ತೇನೆ.</p>
<p>ನನ್ನ ಪ್ರೀತಿಯನ್ನು ಮೇರಿಗೆ ತಿಳಿಸು. ನಾನು ಇನ್ನು ಕೆಲವು ದಿನಗಳಲ್ಲಿ ಈ ಊರನ್ನು ಬಿಡುವೆನು, ಆಶೀರ್ವಾದಗಳು.</p>
<p>ಅನವರತವೂ ನಿನ್ನ</p>
<p>ವಿವೇಕಾನಂದ</p>
<p>*<span class="en"> C.W, Vol. VIII, P521</span></p>

<!-- 349-5/0221-->
<p>ಈ</p>
<p>೪೮೬</p>
<p>೪೮೬</p>
<p>ಸ್ಯಾನ್‌ಫ್ರಾನ್ಸಿಸ್ಕೋ ೨೪ನೇ ಮೇ, ೧೯೦೦</p>
<p>(ಸೋದರಿ ನಿವೇದಿತೆಯು ಕೇಳಿದ್ದ ಕೆಲವು ಪ್ರಶ್ನೆಗಳಿಗೆ ಈ ಕೆಳಗಿನ ಉತ್ತರವನ್ನು ಸ್ವಾಮಿಜಿ ಸಂಕ್ಷೇಪವಾಗಿ ಗುರುತು ಹಾಕಿದರು. )</p>
<p>ಪ್ರಶ್ನೆ: ಕನೂಜಿನಲ್ಲಿ ನಡೆಯಲಿದ್ದ ಸ್ವಯಂವರಕ್ಕೆ ಹೋಗಲು ನಿಶ್ಚಯಿಸಿದಾಗ ಪೃಥ್ವಿರಾಜ ಮತ್ತು ಚಂದ್‌ ಯಾವ ರೀತಿಯ ಮಾರು ವೇಷದಲ್ಲಿ ಹೋದರು ಎಂಬುದು ನನಗೆ ನೆನಪಿಲ್ಲ.</p>
<p>ಉತ್ತರ: ಇಬ್ಬರೂ ಲಾವಣಿಕಾರರಂತೆ ಹೋದರು. - ಪ್ರ: ಪೃಥ್ವಿರಾಜನು ಸಂಯುಕ್ಕೆಯನ್ನು ಮದುವೆಯಾಗಲು ನಿಶ್ಚಯಿಸಿದ್ದು, ಒಂದು ಕಡೆ ಆಕೆ ತನ್ನ ಎದುರಾಳಿಯ ಮಗಳು, ಮತ್ತೊಂದು ಕಡೆ ಆಕೆ ಅಪ್ರತಿಮ ಸುಂದರಿ ಎಂದು ಪ್ರಸಿದ್ದಿಯಾಗಿದ್ದುರಿಂದ, ಅಲ್ಲವೆ? ಹಾಗೆ ಇದ್ದಲ್ಲಿ ಅವನು ತನ್ನ ಒಬ್ಬ ದಾಸಿಯನ್ನು ಆಕೆಯ ಬಳಿ ದಾಸಿಯಾಗಿರಲು ಕಳುಹಿಸಿದನೇನು ? ಈ ವಯಸ್ಸಾದ ದಾದಿ ಆ ರಾಜಕುಮಾರಿ ಪೃಥ್ವಿರಾಜನಲ್ಲಿ ಅನುರಕ್ತಳಾಗುವಂತೆ ಮಾಡತೊಡಗಿದಳೇನು ?</p>
<p>ಉ: ಒಬ್ಬರಿಗೊಬ್ಬರು ಅವರವರ ಮಹತ್ಕಾರಗಳನ್ನು ಮತ್ತು ಸೌಂದಯ್ಯದ ವಿಷಯಗಳನ್ನು ಕೇಳಿ ಮತ್ತು ಭಾವಚಿತ್ರಗಳನ್ನು ನೋಡಿ ಅವರು ಅನುರಕ್ತರಾದರು. ಭಾವಚಿತ್ರದ ಮೂಲಕ ಪ್ರೀತಿಸುವುದು ಪ್ರಾಚೀನ ಹಿಂದೂಗಳ ಒಂದು ಹಂಚಿಕೆ. - ಪ್ರ: ಕೃಷ್ಣನು ಗೋಪಾಲಕರೊಡನೆ ಪೋಷಿಸಲ್ಪಟ್ಟನು ಎಂಬುದಕ್ಕೆ ಕಾರಣವೇನು?</p>
<p>ಉ: ದುಷ್ಟನಾದ ಕಂಸನು ಅಂಜಿಕೆಯಿಂದ ಆ ವರ್ಷ ಹುಟ್ಟಿದ ಎಲ್ಲಾ ಗಂಡುಮಕ್ಕಳನ್ನೂ ಕೊಲ್ಲಲು ಆಜ್ಞಾಪಿಸಿದ್ದನು. ಏಕೆಂದರೆ ಅವರಲ್ಲೊಬ್ಬನು, ಕೃಷ್ಣನೆಂಬ ಶಿಶು ತನ್ನನ್ನು ಸಿಂಹಾಸನಚ್ಯುತನನ್ನಾಗಿ ಮಾಡುವನೆಂದು ಭವಿಷ್ಯವಾಣಿ ಯಿತ್ತು. ಆ ಭವಿಷ್ಯ ಸೂಚನೆಯ ಭಯದಿಂದ ಕೃಷ್ಣನ ತಂದೆತಾಯಿಗಳನ್ನು (ತನ್ನ ಸೋದರಿ ಮತ್ತು ಅವಳ ಗಂಡ ) ಸೆರೆಯಲ್ಲಿಟ್ಟಿದ್ದನು.</p>
<p>ಪ್ರ: ಅವನ ಜೀವನದ ಈ ಭಾಗ ಹೇಗೆ ಕೊನೆಗೊಂಡಿತು?</p>
<p>ಉ: ಆ ದುಷ್ಟನಿಂದ ಉತ್ಸವಕ್ಕೆಂದು ಆಹ್ವಾನಿಸಲ್ಪಟ್ಟವನಾಗಿ ಕೃಷ್ಣನು ತನ್ನ ಅಣ್ಣ ಬಲದೇವನ ಮತ್ತು ಸಾಕು ತಂದೆ ನಂದನೊಡನೆ ಹೋದನು. (ಆ ಕ್ರೂರ ದೊರೆ ಅವರನ್ನು ನಾಶಗೊಳಿಸಲು ಅಂದು ಹಂಚಿಕೆ ಹೂಡಿದ್ದನು. ) ಕೃಷ್ಣನು ಆ ದುಷ್ಟದೊರೆಯನ್ನು ಕೊಂದು ಸಿಂಹಾಸನವನ್ನು ತಾನು ಏರುವುದಕ್ಕೆ ಬದಲು ಅದಕ್ಕೆ ತುಂಬಾ ಸಮಿಾಪದ</p>

<!-- 349-5/0222-->
<p>ಹಕ್ಕುದಾರರನ್ನು ಆ ಸ್ಥಳದಲ್ಲಿರಿಸಿದನು. ಕರ್ಮದ ಫಲಕ್ಕಾವುದಕ್ಕೂ ಅವನು ಕೈ ಹಾಕಲಿಲ್ಲ.</p>
<p>ಪ್ರ: ಆ ಕಾಲದಲ್ಲಾದ ಯಾವುದಾದರೂ ಕೌತುಕದ ಘಟನೆಯನ್ನು ನನಗೆ ತಿಳಿಸುವಿರಾ?</p>
<p>ಉ: ಆ ಕಾಲವೆಲ್ಲಾ ಪವಾಡಗಳಿಂದ ತುಂಬಿದೆ. ಶಿಶುವಾಗಿದ್ದಾಗ ಒಮ್ಮೆ ಅವನು ತುಂಬಾ ತುಂಟನಾಗಿದ್ದ, ಆಗ ಅವನ ತಾಯಿ ಗೋಪಸ್ತ್ರೀ ಅವನನ್ನು ತನ್ನ ಮೊಸರು ಕಡೆಯುವ ಹಗ್ಗದಿಂದ ಕಟ್ಟಿಹಾಕಲು ಯತ್ನಿಸಿದಳು. ಆದರೆ ಆ ಹಗ್ಗವನ್ನೆಲ್ಲಾ ಕಟ್ಟಿದರೂ ಅದೂ ಸಾಲದೇ ಹೋಗಿ ಅವನನ್ನು ಕಟ್ಟಿಹಾಕಲಾಗಲಿಲ್ಲ. ಆಗ ಅವಳ ಕಣ್ಣು ತೆರೆಯಿತು. ಯಾರ ಶರೀರದಲ್ಲಿ ಇಡೀ ಭೂ ಮಂಡಲವೇ ಅಡಗಿದೆಯೋ ಅಂತಹವನನ್ನು ತಾನು ಬಂಧಿಸಲು ಯತ್ನಿಸಿದೆನೆಂಬ ಅರಿವುಂಟಾಯಿತು. ಅವಳು ಗಡಗಡನೆ ನಡುಗುತ್ತಾ ಅವನನ್ನು ಪ್ರಾರ್ಥಿಸಲು ಯತ್ನಿಸಿದಳು. ತಕ್ಷಣವೇ ಭಗವಂತನು ಅವಳನ್ನು ತನ್ನ ಮಾಯೆಯಿಂದ ಸ್ಪರ್ಶಿಸಿದ. ಆಗ ಅವಳು ಕೇವಲ ತನ್ನ ಶಿಶುವನ್ನು ಮಾತ್ರ ಕಂಡಳು. - ದೇವತೆಗಳ ನಾಯಕನಾದ ಬ್ರಹ್ಮನು ದೇವರು ಒಬ್ಬ ಗೊಲ್ಲನಾಗಿರುವ ನೆಂಬುದನ್ನು ನಂಬದೆ, ಎಲ್ಲಾ ಗೋವುಗಳನ್ನೂ ಮತ್ತು ಗೋಲ್ಲ ಬಾಲಕರನ್ನೂ ಕದ್ದು, ಅವರನ್ನು ಒಂದು ಗುಹೆಯಲ್ಲಿ ನಿದ್ರಿಸುವಂತೆ ಮಾಡಿದನು. ಅವನು ಹಿಂತಿರುಗಿದಾಗ ಕೃಷ್ಣನ ಸುತ್ತಲೂ ಎಲ್ಲಾ ಗೋಪಾಲಕರೂ ಗೋವುಗಳೂ ಇರುವುದನ್ನು ನೋಡಿದನು. ಪುನಃ ಅವನು ಆ ಹೊಸಗುಂಪನ್ನು ಕದ್ದು ಬಚ್ಚಿಟ್ಟನು. ಹಿಂತಿರುಗಿ ಬಂದು ನೋಡಿದಾಗ ಮತ್ತೆ ಅವೆಲ್ಲವೂ ಕೃಷ್ಣನೊಡನಿದ್ದುವು. ಆಗ ಅವನ ಕಣ್ಣುಗಳು ತೆರೆದವು. ಭಗವಂತನ ಶರೀರದಲ್ಲಿ ವಿವಿಧ ಜಗತ್ತುಗಳು, ಸ್ವರ್ಗಗಳು, ಒಬ್ಬರಿಗಿಂತ ಒಬ್ಬರೂ ಘನತೆಯಲ್ಲಿ ಶ್ರೇಷ್ಠರಾದ ಸಾವಿರಾರು ಬ್ರಹ್ಮಾದಿಗಳು ಇವರನ್ನೆಲ್ಲಾ ನೋಡಿದನು.</p>
<p>ಕೃಷ್ಣನು ಯಮುನೆಯ ಜಲವನ್ನೆಲ್ಲ ವಿಷಮಯ ಮಾಡುತ್ತಿದ್ದ ಕಾಳಿಂಗಸರ್ಪದ ಮೇಲೆ ನಾಟ್ಯವಾಡಿದನು. ಕೃಷ್ಣನು ಇಂದ್ರಪೂಜೆಯನ್ನು ನಿಷೇಧಿಸಿದಾಗ ಸೇಡಿನಿಂದ ಇಂದ್ರನು ಭೋರ್ಗರೆಯುವ ಮಳೆಯಿಂದ ಜಲಪ್ರಳಯವನ್ನುಂಟುಮಾಡಿ ವ್ರಜನಿವಾಸಿಗಳೆಲ್ಲರನ್ನೂ ನಾಶಮಾಡಲೆತ್ನಿಸಿದನು. ಆಗ ಕೃಷ್ಣನು ಇಂದ್ರನನ್ನು ಪ್ರತಿಭಟಿಸಲು ತನ್ನ ಕಿರುಬೆರಳಿನಿಂದ ಗೋವರ್ಧನ ಗಿರಿಯನ್ನು ಎತ್ತಿ ಹಿಡಿಯಲು ಜನರೆಲ್ಲರೂ ಅದರಡಿಯಲ್ಲಿ ಆಶ್ರಯವನ್ನು ಪಡೆದರು. . ಬಾಲ್ಯದಿಂದಲೂ ಕೃಷ್ಣನು ಸರ್ಪಗಳ ಪೂಜೆ ಮತ್ತು ಇಂದ್ರನ ಪೂಜೆಗೆ ವಿರೋಧಿಯಾಗಿದ್ದನು. ಇಂದ್ರನ ಪೂಜೆ ವೇದದಲ್ಲಿರುವ ಒಂದು ಕ್ರಿಯಾವಿಧಿ. ಗೀತೆಯಲ್ಲಿ ಮೊದಲಿನಿಂದ ಕೊನೆಯವರೆಗೂ ಅವನು ವೇದದ ಕ್ರಿಯಾಪದ್ಧತಿಗಳಿಗೆ ಮೆಚ್ಚಿಗೆ ತೋರುವುದಿಲ್ಲ.</p>
<p>ಅವನು ಗೋಪಿಯರನ್ನು ಪ್ರೀತಿಸುತ್ತಿದ್ದ ಕಾಲ ಇದು. ಆಗ ಅವನಿಗೆ ಹದಿನೈದು ವರುಷ ವಯಸ್ಸಾಗಿತ್ತು.</p>

<!-- 349-5/0223-->
<p>*</p>
<p>*</p>
<p>೪೮೭. ಸೋದರಿ ನಿವೇದಿತೆಗೆ*</p>
<p>ಸ್ಯಾನ್‌ಫ್ರಾನ್ಸಿಸ್ಕೋ</p>
<p>೨೬ನೇ ಮೇ ೧೯೦೦ ಪ್ರಿಯ ನಿವೇದಿತಾ,</p>
<p>ಅನಂತ ಆಶೀರ್ವಾದಗಳು ನಿನಗೆ ಸ್ವಲ್ಪವೂ ನಿರಾಶಳಾಗಬೇಡ. ಶ್ರೀ ವ್ಯಾ ಗುರು ! ಶ್ರೀ ವ್ಯಾ ಗುರು!' ನೀನು ಕ್ಷತ್ರಿಯನ ರಕ್ತದಿಂದ ಜನಿಸಿದವಳು. ನಮ್ಮ ಗೈರಿಕವಸನ ರಣಕ್ಷೇತ್ರದ ಸಾವಿನ ಹೊದಿಕೆ. ನಮ್ಮ ಗುರಿ ಜಯವಲ್ಲ, ಗಹನ ಆದರ್ಶಕ್ಕೆ ಸಾಯುವುದು. ಶ್ರೀ ವ್ಯಾ ಗುರು! |</p>
<p>ಕೂರವಿಧಿಯ ತೆರೆಗಳು ಕಪ್ಪಾಗಿ ಮಂದವಾಗಿರುವುವು. ಆದರೆ ನಾನು ಯಜಮಾನ. ನಾನು ಕೈಯನ್ನು ಎತ್ತುತ್ತೇನೆ. ನೋಡು, ಅವು ಮಾಯವಾಗುವುವು. ಇವುಗಳೆಲ್ಲ ಕೆಲಸಕ್ಕೆ ಬಾರದ ಅಂಜಿಕೆ. ಅಂಜಿಕೆಗೆ ಅಂಜಿಕೆ ನಾನು, ಭಯಕ್ಕೆ ಭಯ ನಾನು. ನಿರ್ಭಿತನು ನಾನು. ಅದೈತಿಯು ನಾನು. ವಿಧಿಯನ್ನಾಳುವವನು ನಾನು. ಇರುವುದನ್ನು ಅಳಿಸುವವನು ನಾನು. ಶ್ರೀ ವ್ಯಾ ಸ್ಥಿರವಾಗು, ಮಗು ! ಹೊನ್ನು ಮತ್ತು ಇತರ ಪ್ರಲೋಭನಗಳಿಗೆ ಮರುಳಾಗಬೇಡ. ನಾವು ಜಯಿಸುತ್ತೇವೆ.</p>
<p>ವಿವೇಕಾನಂದ - ೪೮೮. ಮಿಸ್ ಮೇರಿ ಹೇಲ್‌ ಅವರಿಗೆ * * ೧೯೨೧,<span class="en"> W, </span>೨೧ನೇ ಬೀದಿ, ಲಾಸ್ ಆಂಜಲೀಸ್</p>
<p>೧೭ನೇ ಜೂನ್, ೧೯೦೦ ಪ್ರಿಯ ಮೇರಿ, - ಈಗ ನಾನು ಎಷ್ಟೋ ಮೇಲು, ಇದರಲ್ಲಿ ಸಂದೇಹವೇ ಇಲ್ಲ. ಆದರೂ ಸಂಪೂರ್ಣವಾಗಿ ಚೇತರಿಸಿಕೊಂಡಿಲ್ಲ. ರೋಗಿಗಳಿಗೆಲ್ಲ ಒಂದೇ ವಿಧವಾದ ಮನಸ್ಸಿರುವುದು, ಅದು ಗ್ಯಾಸು ಅಲ್ಲ. ಮತ್ತೇನೂ ಅಲ್ಲ.</p>
<p>ಯಾವ ಧರ್ಮದಲ್ಲಿಯೂ ಕಾಳಿಯ ಪೂಜೆ ಏನೂ ಆವಶ್ಯಕವಲ್ಲ. ಧರ್ಮದ ವಿಷಯವನ್ನೆಲ್ಲಾ ಉಪನಿಷತ್ತು ಬೋಧಿಸುವುದು. ಕಾಳಿಪೂಜೆ ನನ್ನ ಒಂದು ಖಯಾಲಿ. ನಾನು ಇದನ್ನು ಬೋಧಿಸಿದ್ದುದನ್ನು ಯಾವಾಗಲೂ ನೀನು ಕೇಳಿಲ್ಲ ಅಥವಾ ಭರತ ಖಂಡದಲ್ಲಿ ಅದನ್ನು ಬೋಧಿಸಿರುವುದನ್ನು ಓದಿಯೂ ಇಲ್ಲ. ವಿಶ್ವಜನಾಂಗಕ್ಕೆ ಯಾವುದು ಕಲ್ಯಾಣಕಾರಿಯೋ ಅದನ್ನು ಮಾತ್ರ ಬೋಧಿಸುತ್ತೇನೆ. ಕೇವಲ ನನಗೆ ಮಾತ್ರ ಅನ್ವಯಿಸುವ ಯಾವುದಾದರೂ ಗುಪ್ತ ಮಾರ್ಗಗಳಿದ್ದರೆ ಅದನ್ನು ನನಗೆ ಮಾತ್ರ ಇಟ್ಟು ಕೊಳ್ಳುತ್ತೇನೆ. ಅದು ಅಲ್ಲಿಗೇ ಪರ್ಯವಸಾನವಾಗುವುದು. ಕಾಳಿಪೂಜೆ ಎಂಬುದನ್ನು ನಾನು ನಿನಗೆ ವಿವರಿಸಬಾರದು. ಏಕೆಂದರೆ ನಾನು ಅದನ್ನು ಯಾರಿಗೂ ಕಲಿಸಿಲ್ಲ. * ಬೋಸ್ ದಂಪತಿಗಳನ್ನು ಹಿಂದೂಗಳು ತಿರಸ್ಕರಿಸಿರುವರು ಎಂದು ನೀನು ಭಾವಿಸಿದರೆ ತಪ್ಪು, ಆಂಗ್ಲೆಯ ಆಳರಸರು ಅವನನ್ನು ಮೂಲೆಗೆ ತಳ್ಳಬೇಕು *<span class="en"> C.W. Vol. VIII, P. 522</span></p>
<p>**<span class="en"> CW. Vol. VIII, P. 522</span></p>

<!-- 349-5/0224-->
<p>ಎಂದಿರುವರು. ಹಿಂದೂ ಜನಾಂಗದಲ್ಲಿ ಇಂತಹ ಬೆಳವಣಿಗೆಯನ್ನು ಅವರು ಸಹಿಸಲಾರರು. ಅವರು ಅವನಿಗೆ ಉಪದ್ರವ ಕೊಡುತ್ತಿರುವರು. ಅದಕ್ಕೇ ಅವನು ಬೇರೆ ಕಡೆ ಹೋಗಲು ಪ್ರಯತ್ನಿಸುತ್ತಿರುವುದು.</p>
<p><span class="en">Anglicised </span>ಎಂದರೆ ಯಾರು ತಮ್ಮ ರೀತಿ ನೀತಿಗಳಿಂದ ಪೂರ್ವಕಾಲದ ಹಿಂದೂಗಳೊಂದಿಗೆ ಬೆರೆಯುವುದು ತಮ್ಮ ಗೌರವಕ್ಕೆ ಕುಂದು ಎಂದು ಭಾವಿಸುವರೋ ಅವರು. ನಾನು ನನ್ನ ಜನಾಂಗಕ್ಕಾಗಲಿ, ವಂಶಕ್ಕಾಗಲಿ, ದೇಶಕ್ಕಾಗಲಿ ನಾಚುವುದಿಲ್ಲ.<span class="en"> Anglicised </span>ಜನರನ್ನು ಹಿಂದೂಗಳು ಒಪ್ಪುವುದಿಲ್ಲ ಎಂದರೆ ಅದರಲ್ಲಿ ಏನೂ ಆಶ್ಚರ್ಯವಿಲ್ಲ.</p>
<p>ನಮ್ಮ ಧರ್ಮದಲ್ಲಿ (ವೇದಾಂತದಲ್ಲಿ ) ಆಚಾರಗಳು, ಚಿಹ್ನೆಗಳು ಇವುಗಳಿಗೆ ಅವಕಾಶವಿಲ್ಲ. ನಮ್ಮದು ಶುದ್ಧವಾದ ಸರಳವಾದ ಉಪನಿಷತ್ತಿನ ಸಿದ್ದಾಂತ. ಧರ್ಮಸಾಕ್ಷಾತ್ಕಾರಕ್ಕೆ ಬಾಹ್ಯಾಚಾರಗಳು ಸಹಾಯ ಮಾಡುತ್ತವೆ ಎಂದು ಭಾವಿಸುತ್ತಾರೆ. ಅದಕ್ಕೆ ನನ್ನ ಅಭ್ಯಂತರವೇನೂ ಇಲ್ಲ.</p>
<p>ಧರ್ಮವು ಶಾಸ್ತ್ರ, ಗುರು, ಉದ್ದಾರಕರು ಪ್ರವಾದಿಗಳು ಮುಂತಾದುವುಗಳ ಆಧಾರದ ಮೇಲೆ ನಿಂತಿಲ್ಲ. ಈ ಜನ್ಮದಲ್ಲಿ ಮತ್ತು ಮುಂದಿನ ಜನ್ಮಗಳಲ್ಲಿ ನಮ್ಮನ್ನು ಯಾರಿಗೊ ಆಶ್ರಿತರನ್ನಾಗಿ ಮಾಡುವುದಿಲ್ಲ. ಈ ದೃಷ್ಟಿಯಲ್ಲಿ ಉಪನಿಷತ್ತಿನ ಅದೈತವೊಂದೇ ಧರ್ಮ. ಆದರೆ ಉದ್ದಾರಕರು, ಶಾಸ್ತ್ರ, ಪ್ರವಾದಿಗಳು, ಬಾಹ್ಯಾಚಾರ ಇವುಗಳಿಗೆಲ್ಲ ಒಂದು ಸ್ಥಳವಿದೆ. ಇದು ಹಲವರಿಗೆ ಸಹಾಯ ಮಾಡುವುದು. ಕಾಳೀಪೂಜೆ ಪ್ರಾಪಂಚಿಕ ಕೆಲಸ ಕಾರ್ಯಗಳಲ್ಲಿ ನನಗೆ ಸಹಾಯ ಮಾಡುವಂತೆ ಇರುವುದರಿಂದ ಅವುಗಳಿಗೆಲ್ಲ ಸ್ವಾಗತ.</p>
<p>ಆದರೆ ಗುರು ಎಂಬುದು ಬೇರೆ ವಿಷಯ. ಇದು ಜ್ಞಾನ ಮತ್ತು ಆಧ್ಯಾತ್ಮಿಕ ಶಕ್ತಿಗಳನ್ನು ರವಾನಿಸುವುದಕ್ಕೆ, ಕೊಡುವವನಿಗೂ ಸ್ವೀಕರಿಸುವವನಿಗೂ ಇರುವ ಒಂದು ಸಂಬಂಧ. ಪ್ರತಿಯೊಂದು ದೇಶಕ್ಕೂ ಭೌತಿಕವಾಗಿಯೂ ಮಾನಸಿಕವಾಗಿಯೂ ತನ್ನದೇ ವೈಶಿಷ್ಟ್ಯವಿದೆ. ಪ್ರತಿಯೊಂದು ದೇಶವೂ ಇತರರಿಂದ ಭಾವನೆಗಳನ್ನು ಸ್ವೀಕರಿಸಿ ಅದನ್ನು ಒಂದು ರೀತಿ ತನ್ನ ರಾಷ್ಟ್ರೀಯ ಆದರ್ಶಕ್ಕೆ ಅನುಗುಣವಾಗಿ ಅನುಷ್ಠಾನಕ್ಕೆ ತರಲು ಯತ್ನಿಸುತ್ತಿರುವುದು. ಈ ವೈಶಿಷ್ಟ್ಯವನ್ನು ನಾಶಮಾಡಲು ಕಾಲವಿನ್ನೂ ಬಂದಿಲ್ಲ. ಪ್ರತಿಯೊಂದು ದೇಶದಲ್ಲಿಯೂ ಅಲ್ಲಿರುವ ಧೇಯಕ್ಕೆ ಅನುಗುಣವಾಗಿ ಎತ್ತ ಕಡೆಯಿಂದ ಬೇಕಾದರೂ ಅಲ್ಲಿಯ ಜನರು ವಿದ್ಯೆಯನ್ನು ಸ್ವೀಕರಿಸಬಹುದು. ಆದರೆ ಅದನ್ನು ತಮ್ಮದನ್ನಾಗಿ ಮಾಡಿಕೊಳ್ಳಬೇಕು, ಅಂದರೆ ದೇಶದ ವೈಶಿಷ್ಟ್ಯದೊಂದಿಗೆ ಅದು ಹೊಂದಿಕೊಳ್ಳಬೇಕು.</p>
<p>ಪ್ರತಿಯೊಂದು ಜನಾಂಗದ ಧೈಯವೂ ಯಾವಾಗಲೂ ತ್ಯಾಗವೇ ಆಗಿದೆ. ಪ್ರಕೃತಿ ಯಾವುದನ್ನು ನಮಗೆ ತಿಳಿಯದಂತೆ ಮಾಡಿಸುವುದೋ ಅದು ಬೇರೆ ಜನಾಂಗಗಳಿಗೆ ಗೊತ್ತಿಲ್ಲ, ಅಷ್ಟೆ. ಶತಶತಮಾನಗಳಿಂದ ಒಂದು ಗುರಿ ಸಾರೋದ್ದಾರ</p>

<!-- 349-5/0225-->
<p>ವಾಗಿ ಹರಿದು ಬಂದಿದೆ. ಅದು ಈ ಭೂಮಿ ಮತ್ತು ಸೂರ್ಯರು ನಾಶವಾದಾಗಲೇ ನಾಶವಾಗುವುದು. ಪ್ರಪಂಚಗಳು ಯಾವಾಗಲೂ ನಿಜವಾಗಿಯೂ ಮುಂದು ವರಿಯುತ್ತಿವೆ! ಈ ಅನಂತ ವಿಶ್ವದಲ್ಲಿ ಇನ್ನು ಯಾರೂ ನಮ್ಮೊಂದಿಗೆ ಸಂಬಂಧವನ್ನು ಕಲ್ಪಿಸಿಕೊಳ್ಳುವಷ್ಟು ಮುಂದುವರಿದಿಲ್ಲ ಎಂಬುದೆಲ್ಲಾ ಹಾಸ್ಯಾಸ್ಪದ. ಅವರೆಲ್ಲಾ ಹುಟ್ಟಿರುವರು, ಒಂದೇ ರೀತಿ ಬೆಳೆಯುವರು. ಒಂದೇ ರೀತಿ ಸಾಯುವರು. ಉದ್ದೇಶಗಳೆಲ್ಲ ಅಭಿವೃದ್ಧಿಯಾಗುತ್ತಿವೆ! ಪಾಪ, ನೀವೆಲ್ಲ ಮಕ್ಕಳು, ಕನಸುಣಿಗಳು !</p>
<p>ಇನ್ನು ನನ್ನ ಸಮಾಚಾರ; ನೀನು, ಹ್ಯಾರಿಯಟ್ಳು ನನಗೆ ಪ್ರತಿ ತಿಂಗಳೂ ಕೆಲವು ಡಾಲರುಗಳನ್ನು ಕೊಡುವುದಕ್ಕೆ ಅವಳನ್ನು ಒಪ್ಪಿಸಬೇಕು. ನಾನು ಮಿಕ್ಕ ಕೆಲವು ಸ್ನೇಹಿತರಿಗೂ ಇದನ್ನು ಹೇಳುತ್ತೇನೆ. ಇದರಲ್ಲಿ ಜಯಪ್ರದನಾದರೆ ನಾನು ಇಂಡಿಯಾದೇಶಕ್ಕೆ ಹಾರಿ ಹೋಗುತ್ತೇನೆ. ಜೀವನೋಪಾಯಕ್ಕೆ ಉಪನ್ಯಾಸ ಕೊಟ್ಟೂ ಕೊಟ್ಟೂ ನನಗೆ ಸಾಕಾಗಿದೆ. ಇನ್ನು ಮೇಲೆ ಇದರಲ್ಲಿ ನನಗೆ ಸಂತೋಷವಿಲ್ಲ. ನಾನು ನಿವೃತನಾಗುತ್ತೇನೆ. ಸಾಧ್ಯವಾದರೆ ಯಾವುದಾದರೂ ವಿದ್ವತ್ಪೂರ್ಣವಾದ ಕೆಲಸವನ್ನು ಕೈಗೊಳ್ಳುತ್ತೇನೆ.</p>
<p>ನಾನು ಚಿಕಾಗೊ ನಗರಕ್ಕೆ ಬೇಗ ಬರುವನು. ಇನ್ನು ಕೆಲವು ದಿನಗಳಲ್ಲಿ ಅಲ್ಲಿರಬಹುದೆಂದು ಭಾವಿಸುತ್ತೇನೆ. ಹಿಂತಿರುಗಿ ಹೋಗುವುದಕ್ಕೆ ಹಣ ಸಂಪಾದಿಸಲು ಶ್ರೀಮತಿ ಆಡಮ್ಸ್ ನನಗೆ ಕೆಲವು ಪ್ರವಚನಗಳನ್ನು ಅಣಿಮಾಡಲಾರಳೆ ? ನಾನು ಬೇರೆ ಬೇರೆ ಸ್ಥಳಗಳಲ್ಲೇನೊ ಪ್ರಯತ್ನ ಮಾಡುತ್ತೇನೆ. ನನಗೆ ಬೇಕಾದಷ್ಟು ಆಶಾಭಾವನೆ ಬಂದಿದೆ. ರಕ್ಕೆ ಇದ್ದರೆ ಹಿಮಾಲಯಕ್ಕೆ ಹಾರಿ ಹೋಗಬೇಕೆಂದಿರುವೆನು. - ಮೇರಿ, ನಾನು ಈ ಪ್ರಪಂಚಕ್ಕೆ ಜೀವಾವಧಿ ದುಡಿದಿದ್ದೇನೆ. ಅದು ಪೌಂಡು ಮಾಂಸವನ್ನು ನನ್ನಿಂದ ತೆಗೆದುಕೊಳ್ಳದೇ ಒಂದು ತುತ್ತು ಅನ್ನವನ್ನೂ ಕೊಡುವುದಿಲ್ಲ.</p>
<p>ನನಗೆ ದಿನಕ್ಕೆ ಒಂದು ಚೂರು ರೊಟ್ಟಿ ಸಿಕ್ಕಿದರೆ ನಾನು ಸಂಪೂರ್ಣವಾಗಿ ನಿವೃತ್ತನಾಗುತ್ತೇನೆ. ಆದರೆ ಇದು ಸಾಧ್ಯವೇ ಇಲ್ಲ. ಆದರೆ ನನಗೆ ವಯಸ್ಸು ಆದಂತೆಲ್ಲ ಇನ್ನೂ ಏನು ಏನೋ ಮಾಡಬೇಕಾದಂತಹ ದೈತ್ಯ ಉದ್ದೇಶಗಳು ವ್ಯಕ್ತವಾಗುತ್ತಿವೆ.</p>
<p>ಎಂದಿಗೂ ಭಗವಂತನಲ್ಲಿ ನಿನ್ನ</p>
<p>ವಿವೇಕಾನಂದ ವಿ.ಸೂ. - ಪ್ರಪಂಚದಲ್ಲಿ ಎಲ್ಲಾ ನಿಷ್ಟ್ರಯೋಜನ ಎಂಬುದನ್ನು ಯಾರಾದರೂ ಅರಿತುಕೊಂಡಿದ್ದರೆ ಅದು ನಾನು. ಈ ಪ್ರಪಂಚ ಅಸಹ್ಯಕರವಾದ ಮೃಗದ ಶವದಂತೆ ಇದೆ. ಇದಕ್ಕೆ ಸಹಾಯ ಮಾಡಲೆಣಿಸುವವನು ಮೂಢ, ಆದರೆ ನಾವು ನಮ್ಮ ಗುಲಾಮಗಿರಿಯನ್ನು, ಒಳ್ಳೆಯದೋ ಕೆಟ್ಟದ್ದೂ, ಮಾಡಿ ತೀರಿಸಬೇಕಾಗಿದೆ. ನನ್ನ ಕರ್ಮ ಕ್ಷಯವಾಗಿದೆ ಎಂದು ಭಾವಿಸುತ್ತೇನೆ. ದೇವರು ನನ್ನನ್ನು ತೀರದ ಅತ್ತ ಕಡೆ ಸಾಗಿಸಲಿ! ತಥಾಸ್ತು ! ಇಂಡಿಯಾ ಅಥವಾ ಮತ್ತೆ ಯಾವ ದೇಶದ ವಿಷಯವನ್ನೆಲ್ಲ ನಾನು ಈಗ</p>

<!-- 349-5/0226-->
<p>ತ್ಯಜಿಸಿದ್ದೇನೆ. ಈಗ ನಾನು ಸ್ವಾರ್ಥಿಯಾಗುತ್ತೇನೆ. ನನ್ನನ್ನು ನಾನು ಕಾಪಾಡಿ ಕೊಳ್ಳಬೇಕಾಗಿದೆ.</p>
<p>ಯಾರು ಬ್ರಹ್ಮನಿಗೆ ವೇದವನ್ನು ವ್ಯಕ್ತಮಾಡಿದನೊ, ಎಲ್ಲರಲ್ಲಿಯೂ ಯಾರು ಸರ್ವಾಂತರ್ಯಾಮಿಯಾಗಿರುವನೊ ಅವನಲ್ಲಿ ನಾನು ಶರಣಾಗುತ್ತೇನೆ. ಸಂಸಾರ ಬಂಧನದಿಂದ ಮುಕ್ತಿಯನ್ನು ಅವನು ಕರುಣಿಸುವನು ಎಂದು ಭಾವಿಸುತ್ತೇನೆ.</p>
<p>೪೮೯. ನಿವೇದಿತಾಳಿಗೆ*</p>
<p>ನ್ಯೂಯಾರ್ಕ್</p>
<p>೨೦ನೇ ಜೂನ್, ೧೯೦೦ ಪ್ರಿಯ ನಿವೇದಿತಾ</p>
<p>...ಜಗನ್ಮಾತೆ ಮತ್ತೊಮ್ಮೆ ದಯಾಪರಳಾದಂತೆ ಕಾಣುತ್ತಿದೆ. ಚಕ್ರ ನಿಧಾನವಾಗಿ ಮೇಲಕ್ಕೆ ಬರುತ್ತಿದೆ.</p>
<p>ನಿನ್ನ</p>
<p>ವಿವೇಕಾನಂದ</p>
<p>೪೯೦. ಮಿಸ್ ಮೇರಿ ಫೇಲ್ ಅವರಿಗೆ * *</p>
<p>ವೇದಾಂತ ಸೊಸೈಟಿ, ೧೪೬<span class="en"> E, </span>೫೫ನೇ ಬೀದಿ</p>
<p>ನ್ಯೂಯಾರ್ಕ್, ೨೩ನೇ ಜೂನ್, ೧೯೦೦ ಪ್ರಿಯ ಮೇರಿ,</p>
<p>ನಿನ್ನ ಸುಂದರವಾದ ಪತ್ರಕ್ಕೆ ಅನಂತ ಧನ್ಯವಾದಗಳು. ನಾನು ಎಂದಿನಂತೆ ಆರೋಗ್ಯವಾಗಿರುವೆನು, ಸಂತೋಷವಾಗಿರುವೆನು, ಏಳುವುದಕ್ಕೆ ಮುಂಚೆ ಅಲೆ ಬೀಳಬೇಕು. ಹಾಗೆಯೇ ನಾನು. ನೀನು ಪ್ರಾರ್ಥಿಸುವುದಕ್ಕಾಗಿ ಸಂತೋಷ, ನೀನು ಏತಕ್ಕೆ ಒಂದು<span class="en"> Methodist Camp Meeting </span>ಅಣಿ ಮಾಡಬಾರದು? ಇದರಿಂದ ಬೇಗ ಪ್ರತಿಫಲ ದೊರಕುವುದರಲ್ಲಿ ಸಂದೇಹವಿಲ್ಲ.</p>
<p>ನಾನು ಎಲ್ಲಾ ಭಾವಾತಿರೇಕಗಳಿಂದಲೂ, ಉದ್ವೇಗದಿಂದಲೂ ಪಾರಾಗುವುದಕ್ಕೆ ಸಂಕಲ್ಪ ಮಾಡಿಕೊಂಡಿರುವೆನು. ನೀನು ಪುನಃ ನನ್ನಲ್ಲಿ ಭಾವಾತಿರೇಕವನ್ನು ನೋಡಿದರೆ, ನನ್ನನ್ನು ನೇಣುಹಾಕು. ನಾನು ಅದೈತಿ. ನಮ್ಮ ಗುರಿಯೇ ಜ್ಞಾನ. ಅಲ್ಲಿ ಉದ್ವೇಗವಿಲ್ಲ, ಪ್ರೀತಿಯಿಲ್ಲ. ಅದೆಲ್ಲಾ ಮೂಢಾಚಾರ, ಬಂಧನ, ಜಡ ಜಗತ್ತಿಗೆ ಸೇರಿದುವು. ನಾನು ಕೇವಲ ಸತ್‌ಚಿತ್ ಸ್ವರೂಪ.</p>
<p>ಗ್ರೀನೇಕರ್‌ ನಿನಗೆ ಚೆನ್ನಾಗಿ ವಿಶ್ರಾಂತಿಯನ್ನು ಕೊಡುವುದು, ಇದರಲ್ಲಿ ಸಂದೇಹವಿಲ್ಲ. ನಿನಗೆ ಎಲ್ಲಾ ಸುಖಗಳೂ ಅಲ್ಲಿ ಪ್ರಾಪ್ತವಾಗಲಿ ಎಂದು ಹಾರೈಸುತ್ತೇನೆ. *<span class="en"> C.W, Vol. VI, P. 433</span></p>
<p>**<span class="en"> CW. Vol. VIII, P 525</span></p>

<!-- 349-5/0227-->

<p>ನನ್ನ ವಿಷಯದಲ್ಲಿ ಒಂದು ಕ್ಷಣವೂ ಚಿಂತಾಕ್ರಾಂತಳಾಗಬೇಕಾಗಿಲ್ಲ, ಜಗನ್ಮಾತೆ ನನ್ನನ್ನು ನೋಡಿಕೊಳ್ಳುವಳು. ಭಾವೋದ್ರೇಕದಿಂದ ಪರಿಶುದ್ಧವಾದ ವಿಚಾರದ ಬೆಳಕಿಗೆ ನನ್ನನ್ನು ಅವಳು ಬೇಗ ತರುತ್ತಿರುವಳು. ನಿನ್ನ ಸುಖವನ್ನು ಎಂದೆಂದಿಗೂ ಹಾರೈಸುವ.</p>
<p>ನಿನ್ನ ನಿತ್ಯಸಹೋದರ</p>
<p>ವಿವೇಕಾನಂದ ವಿ.ಸೂ. - ಮಾರ್ಗಾಟ್ ೨೭ನೇ ತಾರೀಖು ಇಲ್ಲಿಂದ ಹೊರಡುವಳು. ನಾನು ಒಂದೆರಡು ವಾರಗಳಲ್ಲಿ ಅವಳನ್ನು ಹಿಂಬಾಲಿಸಬಹುದು. ಯಾರಿಗೂ ನನ್ನ ಮೇಲೆ ಅಧಿಕಾರವಿಲ್ಲ. ಏಕೆಂದರೆ ನಾನು ಆತ್ಮ, ನನ್ನಲ್ಲಿ ಯಾವ ಆಕಾಂಕ್ಷೆಯೂ ಇಲ್ಲ. ಇದೆಲ್ಲ ತಾಯಿಯ ಕೆಲಸ. ಇದರಲ್ಲಿ ನನ್ನ ಪಾತ್ರವಿಲ್ಲ.</p>
<p>ಕಳೆದ ಎರಡು ದಿನಗಳಿಂದ ನನಗೆ ಅಗ್ನಿಮಾಂದ್ಯವಿದ್ದುದರಿಂದ ನಿನ್ನ ಪತ್ರವನ್ನು ಅರಗಿಸಿಕೊಳ್ಳಲು ಸಾಧ್ಯವಾಗಲಿಲ್ಲ !</p>
<p>ಅನಾಸಕ್ತಿ ಯಾವಾಗಲೂ ಅಲ್ಲಿತ್ತು. ಅದು ಈಗ ತಕ್ಷಣ ವ್ಯಕ್ತವಾಗಿದೆ. ಶೀಘ್ರದಲ್ಲಿಯೇ ಯಾವ ಭಾವೋದ್ರೇಕವೂ, ಕಲ್ಪನೆಯೂ ಪ್ರವೇಶ ಮಾಡದ ಸ್ಥಳದಲ್ಲಿ ನಿಲ್ಲುವೆನು.</p>
<p>೪೯೧, ನಿವೇದಿತಾಳಿಗೆ*</p>
<p>ನ್ಯೂಯಾರ್ಕ್</p>
<p>೨ನೇ ಜುಲೈ, ೧೯೦೦ ಪ್ರಿಯ,</p>
<p>...ನಾನು ಯಾವಾಗಲೂ ಹೇಳುವಂತೆ ಜಗನ್ಮಾತೆಗೆ ಎಲ್ಲವೂ ತಿಳಿದಿದೆ, ಜಗನ್ಮಯಿಯನ್ನು ಪ್ರಾರ್ಥಿಸು, ನಾಯಕನಾಗುವುದು ಬಹಳ ಕಷ್ಟಕರವಾದ ಕೆಲಸ. ಸಮಾಜದ ಪದದಡಿಯಲ್ಲಿ ತನ್ನ ಸರ್ವಸ್ವವನ್ನೂ ಬಲಿಕೊಡಬೇಕು...</p>
<p>ನಿನ್ನ</p>
<p>ವಿವೇಕಾನಂದ ೪೯೨. ಮಿಸ್ ಮೇರಿ ಹೇಲ್‌ ಅವರಿಗೆ **</p>
<p>೧೦೨<span class="en"> E, </span>೫೮ನೇ ಬೀದಿ, ನ್ಯೂಯಾರ್ಕ್</p>
<p>೧೧ನೇ ಜುಲೈ, ೧೯೦೦ ನನ್ನ ಪ್ರೀತಿ ಪಾತ್ರಳಾದ ನಿಷ್ಠಾವಂತ ಸಹೋದರಿಗೆ,</p>
<p>ನಿನ್ನ ಕಾಗದ ಬಂದುದು ಮತ್ತು ಗ್ರೀನೇಕರ್‌ಗೆ ಹೋಗುತ್ತಿಯೆಂಬುದು ನನಗೆ *<span class="en"> C.W, Vol. VI, P. 433</span></p>
<p>**<span class="en"> CW. Vol. VIII, P. 526</span></p>

<!-- 349-5/0228-->
<p>ಸಂತೋಷವನ್ನು ಕೊಟ್ಟಿತು. ನಿನಗೆ ಅದರಿಂದ ತುಂಬಾ ಪ್ರಯೋಜನವಾಗುವುದು ಎಂದು ಆಶಿಸುತ್ತೇನೆ. ನನ್ನ ನೀಳವಾದ ಕೇಶಗಳನ್ನು ಕತ್ತರಿಸಿ ಹಾಕಿರುವುದರಿಂದ ಎಲ್ಲರೂ ನನ್ನನ್ನು ಟೀಕಿಸುತ್ತಿರುವರು. ನನಗೆ ಬಹಳ ವ್ಯಥೆಯಾಗುವುದು. ನೀನು ಬಲಾತ್ಕಾರವಾಗಿ ಹಾಗೆ ಮಾಡೆಂದು ಹೇಳಿದೆ.</p>
<p>ನಾನು ಡೆಟ್ರಾಯಿಟ್‌ಗೆ ಹೋಗಿದ್ದೆ. ನಿನ್ನೆ ಹಿಂತಿರುಗಿ ಬಂದೆ. ಸಾಧ್ಯವಾದಷ್ಟು ಬೇಗ ಫ್ರಾನ್ಸಿಗೆ ಹೋಗಲು ಪ್ರಯತ್ನಿಸುತ್ತೇನೆ. ಅನಂತರ ಇಂಡಿಯಾದೇಶಕ್ಕೆ, ಇಲ್ಲಿ ಸಮಾಚಾರವೇನೂ ಇಲ್ಲ. ಕೆಲಸ ಪೂರೈಸಿತು. ನಾನು ಕಾಲ ಕಾಲಕ್ಕೆ ಸರಿಯಾಗಿ ಊಟ ಮಾಡುತ್ತ, ಮಲಗುತ್ತ ಇರುವನು ಅಷ್ಟೆ.</p>
<p>ಎಂದಿಗೂ ನಿಷ್ಠನಾದ ಪ್ರೀತಿಸುವ ಸಹೋದರ</p>
<p>ವಿವೇಕಾನಂದ ವಿ.ಸೂ. - ಚಿಕಾಗೊನಲ್ಲಿ ನನ್ನ ಯಾವುದಾದರೂ ಪತ್ರಗಳಿದ್ದರೆ ಆ ಹುಡುಗಿಯರಿಗೆ ಕಳುಹಿಸಲು ಹೇಳು. . ೪೯೩, ಸ್ವಾಮಿ ತುರೀಯಾನಂದರಿಗೆ* ೧೦೨ ಈಸ್ಟ್, ೫೮ನೇ ಬೀದಿ, ನ್ಯೂಯಾರ್ಕ್</p>
<p>೧೮ನೇ ಜುಲೈ ೧೯೦೦ ಪ್ರಿಯ ತುರೀಯಾನಂದ, - ನೀನು ನನಗೆ ಬರೆದ ಪತ್ರವನ್ನು ಬೇರೆ ನನ್ನ ವಿಳಾಸಕ್ಕೆ ಕಳುಹಿಸಿದ ಮೇಲೆ ದೊರೆಯಿತು. ನಾನು ಡೆಟ್ರಾಯಿಟ್‌ನಲ್ಲಿ ಮೂರು ದಿವಸಗಳು ಮಾತ್ರ ಇದ್ದನು. ನ್ಯೂಯಾರ್ಕಿನಲ್ಲಿ ಬಹಳ ಧಗೆ. ಕಳೆದ ವಾರ ಇಂಡಿಯಾದಿಂದ ನನಗೆ ಯಾವ ಕಾಗದವೂ ಬರಲಿಲ್ಲ. ನನಗೆ ಸೋದರಿ ನಿವೇದಿತಾಳಿಂದ ಇನ್ನೂ ಏನೂ ಸಮಾಚಾರ ಬಂದಿಲ್ಲ.</p>
<p>ಎಂದಿನಂತೆಯೇ ಈಗಲೂ ಸಾಗುತ್ತಿದೆ. ವಿಶೇಷವೇನೂ ಇಲ್ಲ. ಮಿಸ್ ಮುಲ್ಲರ್ ಆಗಸ್ಟ್‌ನಲ್ಲಿ ಬರಲು ಸಾಧ್ಯವಿಲ್ಲ. ನಾನು ಅವಳಿಗಾಗಿ ಕಾಯುವುದಿಲ್ಲ. ನಾನು ಮುಂದಿನ ರೈಲಿನಲ್ಲಿ ತೆರಳುವೆನು, ಅದು ಬರುವ ತನಕ ಕಾಯುವೆನು. ಮಿಸ್ ಜೋಗೆ ನನ್ನ ಪ್ರೀತಿಗಳು.</p>
<p>ಎಂದಿಗೂ ದೇವರಲ್ಲಿ ನಿನ್ನ</p>
<p>- ವಿವೇಕಾನಂದ ವಿ.ಸೂ. - ಕಾಳಿ ಸುಮಾರು ಒಂದು ವಾರದ ಹಿಂದೆ ಪರ್ವತ ಪ್ರಾಂತ್ಯಗಳಿಗೆ ಹೊರಟುಹೋದನು. ಅವನು ಸೆಪ್ಟೆಂಬರ್‌ವರೆಗೆ ಬರುವುದಿಲ್ಲ. ನಾನು ಒಬ್ಬನೇ ಇರುವೆನು, ಬರೆಯುತ್ತಿರುವೆನು. ನಾನಿದನ್ನು ಪ್ರೀತಿಸುತ್ತೇನೆ. ನನ್ನ ಸ್ನೇಹಿತರನ್ನು ನೀನು ನೋಡಿರುವೆಯಾ? ಅವರಿಗೆ ನನ್ನ ಪ್ರೀತಿಯನ್ನು ಕೊಡು.</p>
<p>*<span class="en"> C.W, Vol. VIII, P. 527</span></p>

<!-- 349-5/0229-->
<p>೪೯೪, ಮಿಸ್ ಮ್ಯಾಕ್ಸಿಯಾಡ್ ಅವರಿಗೆ *.</p>
<p>೧೦೨ ಈಸ್ಟ್, ೫೮ನೇ ಬೀದಿ, ನ್ಯೂಯಾರ್ಕ್</p>
<p>೨೦ನೇ ಜುಲೈ ೧೯೦೦</p>
<p>ಪ್ರಿಯ ಜೋ,</p>
<p>- ಬಹುಶಃ ನಿನಗೆ ಈ ಕಾಗದ ತಲಪುವುದರೊಳಗೆ ನಾನು ಯೂರೋಪಿನಲ್ಲೊ ಲಂಡನ್ನಿನಲ್ಲೋ ಪ್ಯಾರಿಸ್ಸಿನಲ್ಲೂ ಇರುವೆನು. ಅದು ನನಗೆ ಸಿಕ್ಕುವ ಹಡಗನ್ನು ಅವಲಂಬಿಸಿದೆ.</p>
<p>" ನಾನು ಇಲ್ಲಿ ಕೆಲಸವನ್ನು ಸರಿಪಡಿಸಿರುವೆನು. ಕೆಲಸವು ಶ್ರೀ ವಿಟ್‌ಮಾರ್ಶನ ಸಲಹೆಯಂತೆ ಮಿಸ್ ವಾಲ್ಲೊ ಕೈಯಲ್ಲಿದೆ.</p>
<p>ನನಗೆ ಟಿಕೇಟು ಸಿಕ್ಕಬೇಕಾಗಿದೆ. ಅನಂತರ ಸಮುದ್ರಯಾನ ಮಾಡುತ್ತೇನೆ. ಜಗನ್ಮಾತೆಗೆ ಮಿಕ್ಕಿರುವುದೆಲ್ಲ ಗೊತ್ತಿದೆ.</p>
<p>ನನ್ನ ಆಪ್ತ ಸ್ನೇಹಿತಳು ಇನ್ನೂ ಬಂದಿಲ್ಲ. ತಾನು ಆಗಸ್ಟ್‌ನಲ್ಲಿ ಯಾವಾಗಲಾದರೂ ಬರುವೆನೆಂದೂ, ತಾನು ಯಾರಾದರೂ ಹಿಂದುಗಳನ್ನು ನೋಡುವುದಕ್ಕೆ ಕಾತರಳಾಗಿರುವಳೆಂದೂ, ಭರತಖಂಡವನ್ನು ನೋಡಲು ತನ್ನ ಆತ್ಮ ಚಡಪಡಿಸುತ್ತಿದೆ ಎಂದೂ ಬರೆದಿರುವಳು.</p>
<p>ನಾನು ಲಂಡನ್ನಿನಲ್ಲಿ ಬೇಕಾದರೆ ಆಕೆಯನ್ನು ನೋಡುವೆನು ಎಂದು ಕಾಗದ ಬರೆದೆನು. ಪುನಃ ಜಗನ್ಮಾತೆಗೆ ಇದೆಲ್ಲ ಗೊತ್ತು. ಶ್ರೀಮತಿ ಹಂಟಿಂಗ್ಟನ್ ಮಾರ್ಗಾಟ್‌ಗೆ ತನ್ನ ಪ್ರೀತಿಯನ್ನು ಕಳುಹಿಸುತ್ತಿರುವಳು. ಅವಳು<span class="en"> Scientific Exhibits </span>ನ ಕೆಲಸದಲ್ಲಿ ಬಿಡುವು ಸಿಕ್ಕಿದರೆ ಒಂದು ಪತ್ರವನ್ನು ಅವಳಿಂದ ನಿರೀಕ್ಷಿಸುತ್ತಿರುವಳು.</p>
<p>ಇಂಡಿಯಾದ ಕಾಮಧೇನುವಿಗೆ, ನಿನಗೆ, ಲೆಗೆಟ್ಸ್ ಅವರಿಗೆ, ಮಿಸ್ (ಅವಳ ಹೆಸರೇನು?) ಅಮೆರಿಕಾ ರಬ್ಬರ್ ಗಿಡಕ್ಕೆ ನನ್ನ ಪ್ರೀತಿ ವಿಶ್ವಾಸಗಳು.</p>
<p>ಎಂದಿಗೂ ಭಗವಂತನಲ್ಲಿ ನಿನ್ನ</p>
<p>ವಿವೇಕಾನಂದ ೪೯೫, ಮಿಸ್ ಮ್ಯಾಕ್ಸಿ ಯಾಡ್ ಅವರಿಗೆ **</p>
<p>೧೦೨ ಈಸ್ಟ್, ೫೮ನೇ ಬೀದಿ, ನ್ಯೂಯಾರ್ಕ್</p>
<p>೨೪ನೇ ಜುಲೈ ೧೯೦೦ ಪ್ರಿಯ ಜೋ,</p>
<p>ಸೂರನು ಜ್ಞಾನ, ಕಲ್ಲೋಲವಾದ ನೀರು ಕರ್ಮ, ಕಮಲ ಭಕ್ತಿ, ಸರ್ಪವು ಯೋಗ, ಹಂಸವು ಆತ್ಮ, ಗುರಿಯೇ, ಆ ಪರಮ ಹಂಸ ನಮ್ಮನ್ನು ಪ್ರಚೋದಿಸಲಿ ಎಂಬುದು,</p>
<p>*<span class="en"> C.W, Vol. VIII, P 527</span></p>
<p>**<span class="en"> C.W, Vol. VIII, P. 528</span></p>

<!-- 349-5/0230-->
<p>ಅದು ಚಿತ್ರ ಸರೋವರ.' ಇದನ್ನು ನೀನು ಹೇಗೆ ಒಪ್ಪುವಿ? ಏನಾದರೂ ಆಗಲಿ ಆ ಹಂಸ ನಿನ್ನನ್ನು ವ್ಯಾಪಿಸಲಿ... - ನಾನು ಬರುವ ಗುರುವಾರ<span class="en"> La champagne </span>ಎಂಬ ಫ್ರೆಂಚ್ ಹಡಗಿನಲ್ಲಿ ಹೊರಡುವೆ.</p>
<p>ಪುಸ್ತಕಗಳು ಮಿಸ್ ವಾಲ್ಲೋ ಮತ್ತು ವಿಟ್ಮಾರ್ಶ್ ಅವರ ಕೈಯಲ್ಲಿ ಇವೆ. ಅವು ಆಗಲೇ ಸಿದ್ಧವಾಗುತ್ತಿವೆ.</p>
<p>ನಾನೀಗ ಆರೋಗ್ಯವಾಗಿರುವನು, ಉತ್ತಮಗೊಳ್ಳುತ್ತಿರುವನು. ಬರುವ ವಾರ ನಿನ್ನನ್ನು ನೋಡುವ ವೇಳೆಗೆ ಸರಿಯಾಗುವನು.</p>
<p>ಭಗವಂತನಲ್ಲಿ ಎಂದಿಗೂ ನಿನ್ನ</p>
<p>ವಿವೇಕಾನಂದ ೪೯೬, ಸ್ವಾಮಿ ತುರೀಯಾನಂದರಿಗೆ *</p>
<p>೧೦೨ ಈಸ್ಟ್, ೫೮ನೇ ಬೀದಿ, ನ್ಯೂಯಾರ್ಕ್</p>
<p>.: ೨೪ನೇ ಜುಲೈ, ೧೯೦೦ ಪ್ರಿಯ ತುರೀಯಾನಂದ,</p>
<p>ನನಗೆ ಹ್ಯಾನ್ಸ್‌ಬರೋನಿಂದ ಒಂದು ಕಾಗದ ಬಂತು. ಅವರು ಅದರಲ್ಲಿ ನೀನು ಅವರ ಬಳಿಗೆ ಹೋಗಿದ್ದೆ ಎಂದು ತಿಳಿಸಿರುವರು. ಅವರು ನಿನ್ನನ್ನು ತುಂಬಾ ಮೆಚ್ಚುತ್ತಾರೆ. ಅವರೂ ಕೂಡ ಸತ್ಯವಾದ, ಶುದ್ಧವಾದ, ಶುದ್ಧರಾದ ಸಂಪೂರ್ಣವಾಗಿ ನಿಃಸ್ವಾರ್ಥರಾದ ಸ್ನೇಹಿತರು ಎಂಬುದನ್ನು ತಿಳಿದುಕೊಂಡಿರಬಹುದು.</p>
<p>ನಾನು ನಾಳೆ ಪ್ಯಾರಿಸ್ಸಿಗೆ ಹೊರಡುತ್ತಿದ್ದೇನೆ. ಈಗ ಘಟನೆಗಳೆಲ್ಲಾ ಆ ದಿಕ್ಕಿಗೆ ತಿರುಗಿವೆ. ಕಾಳಿ ಇಲ್ಲಿ ಇಲ್ಲ. ನಾನು ಹೊರಟು ಹೋಗುವ ವಿಷಯದಲ್ಲಿ ಅವನು ತುಂಬಾ ಚಿಂತಾಕ್ರಾಂತನಾಗಿರುವನು. ಆದರೆ ನಾನು ಹೋಗಲೇ ಬೇಕಾಗಿದೆ.</p>
<p>ನಿನ್ನ ಮುಂದಿನ ಪತ್ರವನ್ನು ನನ್ನ ಕೆಳಗಿನ ವಿಳಾಸಕ್ಕೆ ಬರೆ.<span class="en"> C/o. </span>ಶ್ರೀ ಲೆಗೆಟ್,<span class="en"> Place des Etats Unis Paris, France.</span></p>
<p>ನನ್ನ ಪ್ರೇಮವನ್ನು ಶ್ರೀಮತಿ ವೈಕಾಫ್, ಹ್ಯಾನ್ಸ್‌ಬರೊ ಮತ್ತು ಹೆಲನ್‌ಗೆ ತಿಳಿಸು. ಕ್ಲಬ್‌ಗಳನ್ನು ಪುನಃ ಉಜೀವನಗೊಳಿಸಲು ಯತ್ನಿಸು. ಚಂದಾ ಹಣವನ್ನು ವಸೂಲಿ ಮಾಡಿ ಇಂಡಿಯಾ ದೇಶಕ್ಕೆ ಕಳುಹಿಸುವಂತೆ ಹ್ಯಾನ್ಸ್‌ಬರೋಗೆ ಹೇಳು.</p>
<p>1 ಇದು ರಾಮಕೃಷ್ಣ ಸಂಘದ ಚಿಹ್ನೆಯ ವಿವರಣೆ. *<span class="en"> C.W, Vol. VIII, P. 529</span></p>

<!-- 349-5/0231-->
<p>ಶಾರದ ಅಲ್ಲಿ ಬಹಳ ಸೆಕೆ ಎಂದು ಕಾಗದ ಬರೆಯುತ್ತಾನೆ. ನನ್ನ ವಿಶ್ವಾಸಪೂರ್ವಕ ವಂದನೆಗಳನ್ನು ಮಿಸ್ ಬೂಕಿಗೆ ತಿಳಿಸು. ಎಲ್ಲಾ ವಿಶ್ವಾಸಗಳೊಡನೆ ಎಂದಿಗೂ ಭಗವಂತನಲ್ಲಿ ನಿನ್ನ</p>
<p>ವಿವೇಕಾನಂದ</p>
<p>೪೯೭, ಮಾಯಾವತಿ ಅದ್ದೆ ತ ಆಶ್ರಮದ ಒಬ್ಬ ಬ್ರಹ್ಮಚಾರಿಗೆ *</p>
<p>ನ್ಯೂಯಾರ್ಕ್</p>
<p>ಆಗಸ್ಟ್, ೧೯೦೦ ಪ್ರಿಯ,</p>
<p>ಕೆಲವು ದಿನಗಳ ಹಿಂದೆ ನಿನ್ನ ಕಾಗದ ಸೇರಿತು. ಆದರೆ ಬೇಗ ನಿನಗೆ ಉತ್ತರ ಬರೆಯಲು ಆಗಲಿಲ್ಲ. ಶ್ರೀ ಸೇವಿಯರ್ ಅವರು ತಮ್ಮ ಪತ್ರದಲ್ಲಿ ನಿನ್ನ ವಿಷಯವಾಗಿ ಮೆಚ್ಚುಗೆಯನ್ನು ತೋರಿರುವರು. ಇದರಿಂದ ನನಗೆ ತುಂಬಾ ಸಂತೋಷವಾಯಿತು.</p>
<p>ಅಲ್ಲಿ ಯಾರೆಲ್ಲಾ ಇರುವರು, ಏನು ಕೆಲಸಮಾಡುತ್ತಿರುವರು ಎಂಬುದಕ್ಕೆ ವಿವರವಾಗಿ ಕಾಗದ ಬರೆ. ನೀನು ನಿನ್ನ ತಾಯಿಗೆ ಏತಕ್ಕೆ ಕಾಗದ ಬರೆಯಬಾರದು? ಇದೇನು? ಮಾತೃಭಕಿಯೇ ಎಲಾ ಶ್ರೇಯಸ್ಸಿಗೂ ಮೂಲ. ನಿನ್ನ ಸಹೋದರ ಕಲ್ಕತ್ತೆಯಲ್ಲಿ ಹೇಗೆ ಓದುತ್ತಿರುವನು? ಅಲ್ಲಿರುವ ಸಂನ್ಯಾಸಿಗಳ ಹೆಸರು ನನಗೆ ಜ್ಞಾಪಕವಿಲ್ಲ. ಅವರಿಗೆ ಪ್ರತಿಯೊಬ್ಬರಿಗೂ ಹೇಗೆ ಕಾಗದ ಬರೆಯುವುದು? ಎಲ್ಲರಿಗೂ ಒಟ್ಟಿಗೇ ನನ್ನ ವಿಶ್ವಾಸವನ್ನು ತಿಳಿಸು. ಈಗ ಖಗೇನ್ ಚೆನ್ನಾಗಿ ಗುಣವಾಗಿರುವನು ಎಂಬ ಸಮಾಚಾರ ತಿಳಿಯಿತು. ಇದು ಒಳ್ಳೆಯ ಸುದ್ದಿ. ಸೇವಿಯರ್ ಅವರು ನಿನ್ನ ಸೌಕರ್ಯಗಳ ವಿಷಯದಲ್ಲಿ ಗಮನ ಕೊಡುತ್ತಿರುವರೆ ಎಂಬ ವಿಚಾರಕ್ಕೆ ಕಾಗದ ಬರೆ. ನೀನುವಿನ ಆರೋಗ್ಯ ಚೆನ್ನಾಗಿದೆ ಎಂಬುದನ್ನು ಕೇಳಿ ಸಂತೋಷ. ಆ ಹುಡುಗ ಕಾಳಿ ದಪ್ಪನಾಗುವ ಸ್ವಭಾವದವನು. ಆದರೆ ಅಲ್ಲಿರುವ ಬೆಟ್ಟ ಗುಡ್ಡಗಳನ್ನು ಪದೇ ಪದೇ ಹತ್ತಿ ಇಳಿಯುವುದರಿಂದ ಇದೆಲ್ಲಾ ಹೊರಟುಹೋಗುವುದು. ನೀನು ಸ್ವರೂಪನಿಗೆ ಅವನು ಮಾಸಪತ್ರಿಕೆ ನಡೆಸುತ್ತಿರುವ ವಿಷಯದಲ್ಲಿ ನನಗೆ ತುಂಬಾ ತೃಪ್ತಿಯಾಯಿತೆಂದು ಹೇಳು. ಅವನು ತುಂಬಾ ಚೆನ್ನಾಗಿ ಕೆಲಸ ಮಾಡುತ್ತಿರುವನು. ಇತರರಿಗೆಲ್ಲರಿಗೂ ನನ್ನ ಪ್ರೀತಿ ವಿಶ್ವಾಸಗಳನ್ನು ತಿಳಿಸು. ನನ್ನ ಆರೋಗ್ಯ ಚೆನ್ನಾಗಿದೆ ಎಂದು ಎಲ್ಲರಿಗೂ ಹೇಳು. ನಾನು ಇಲ್ಲಿಂದ ಇಂಗ್ಲೆಂಡಿಗೆ ಹೋಗುತ್ತೇನೆ. ಅಲ್ಲಿಂದ ಬೇಗನೇ ಇಂಡಿಯಾದೇಶಕ್ಕೆ ಬರುತ್ತೇನೆ.</p>
<p>ಎಲ್ಲಾ ಆಶೀರ್ವಾದಗಳು</p>
<p>ವಿವೇಕಾನಂದ</p>
<p>*<span class="en"> C.W.Vol. VIII, P. 529</span></p>

<!-- 349-5/0232-->
<p>೪೯೮, ಸ್ವಾಮಿ ತುರೀಯಾನಂದರಿಗೆ *</p>
<p>- ೬, ಪ್ಲೇಸ್ ಡೆಸ್ ಇಟಾಟ್ಸ್ ಯೂನಿಸ್, ಪ್ಯಾರಿಸ್</p>
<p>೧೩ನೇ ಆಗಸ್ಟ್, ೧೯೦೦</p>
<p>ಪ್ರಿಯ ಹರಿಭಾಯಿ,</p>
<p>ನೀನು ಕ್ಯಾಲಿಫೋರ್ನಿಯಾದಿಂದ ಬರೆದ ಪತ್ರ ತಲುಪಿತು. ಹಾಗಾದರೆ ಈಗ ಮೂರು ಜನರಿಗೆ ಆಧ್ಯಾತ್ಮಿಕ ಅನುಭವಗಳು ಆಗುತ್ತಿವೆ. ಇದೇನೂ ಕೆಟ್ಟದ್ದಲ್ಲ. ಇದರಿಂದಲೂ ಎಷ್ಟೋ ಒಳ್ಳೆಯದಾಗುವುದು. ಶ್ರೀರಾಮಕೃಷ್ಣರಿಗೇ ಗೊತ್ತು. ಅವರಿಚ್ಛೆ ಇದ್ದಂತೆ ಆಗಲಿ. ಅವರ ಕೆಲಸ ಅವರಿಗೆ ಗೊತ್ತಿದೆ. ನಾನು ನೀನು ಎಲ್ಲರೂ ಸೇವಕರಲ್ಲದೆ ಬೇರಲ್ಲ.</p>
<p>ನಾನು ಈ ಕಾಗದವನ್ನು ಸ್ಕ್ಯಾನ್‌ಫ್ರಾನ್ಸಿಸ್ಕೋಗೆ<span class="en"> C/o. </span>ಶ್ರೀಮತಿ ಪ್ಯಾನಲ್ ಅವರ ವಿಳಾಸಕ್ಕೆ ಕಳುಹಿಸುತ್ತಿರುವೆನು. ಈಗ ತಾನೇ ನೂಯಾರ್ಕಿನಿಂದ ಸ್ವಲ್ಪ ಸಮಾಚಾರ ಬಂದಿದೆ. ಅವರೆಲ್ಲಾ ಚೆನ್ನಾಗಿದ್ದಾರೆ. ಕಾಳಿ ಸಂಚಾರ ಮಾಡುತ್ತಿರುವನು. ನಿನ್ನ ಆರೋಗ್ಯ ಮತ್ತು ಸ್ಯಾನ್ ಫ್ರಾನ್ಸಿಸ್ಕೋನಲ್ಲಿ ನಿನ್ನ ಕೆಲಸದ ವಿಷಯವಾಗಿ ವಿವರವಾದ ಕಾಗದವನ್ನು ಬರೆ. ಮಠಕ್ಕೆ ಹಣ ಕಳುಹಿಸುವ ವಿಷಯದಲ್ಲಿ ಅಜಾಗರೂಕನಾಗಿರ ಬೇಡ, ಲಾಸ್ ಆಂಜಲೀಸ್ ಮತ್ತು ಸ್ಮಾನ್ ಫ್ರಾನ್ಸಿಸ್ಕೋನಿಂದ ಪ್ರತಿ ತಿಂಗಳೂ ಸರಿಯಾಗಿ ಹಣ ಹೋಗುವಂತೆ ನೋಡಿಕೊ.</p>
<p>. ಒಟ್ಟಿನಲ್ಲಿ ನಾನು ಚೆನ್ನಾಗಿರುವೆನು. ನಾನು ಬೇಗನೆ ಇಂಗ್ಲೆಂಡಿಗೆ ಹೊರಡುವೆನು. ಶರತ್ ವಿಚಾರ ನನಗೆ ಸಿಕ್ಕುತ್ತಿದೆ. ಈಚೆಗೆ ಅವನಿಗೆ ಆಮಶಂಕೆ ಆಗಿತ್ತಂತೆ. ಉಳಿದವರೆಲ್ಲ ಚೆನ್ನಾಗಿರುವರು. ಈ ಸಲ ಎಲ್ಲೋ ಕೆಲವರಿಗೆ ಮಲೇರಿಯಾ ಬಂದಿತ್ತು. ಈಗ ಅದು ಗಂಗಾತೀರದಲ್ಲಿ ಅಷ್ಟು ಹರಡಿಯೂ ಇಲ್ಲ. ಈ ಸಲ ಮಳೆ ಸಕಾಲದಲ್ಲಿ ಬಾರದೆ ಇದ್ದುದರಿಂದ ಬಂಗಾಳದಲ್ಲಿ ಕ್ಷಾಮದ ಸಂಭವ ಇದೆ.</p>
<p>ಸಹೋದರನೆ, ಜಗನ್ಮಯಿಯ ಅನುಗ್ರಹದಿಂದ ಕೆಲಸವನ್ನು ಮಾಡುತ್ತಾ ಹೋಗು. ಅವಳಿಗೆ ಗೊತ್ತು, ನಿನಗೆ ಗೊತ್ತು. ಆದರೆ ನಾನು ಹೊರಟೆ ! ನಾನೀಗ ವಿಶ್ರಾಂತಿಯನ್ನು ತೆಗೆದುಕೊಳ್ಳಲು ಹೋಗುತ್ತೇನೆ.</p>
<p>ನಿನ್ನ ವಿಶ್ವಾಸಪೂರ್ವಕ</p>
<p>ವಿವೇಕಾನಂದ</p>
<p>*<span class="en"> C.W, Vol. VIII, P530</span></p>

<!-- 349-5/0233-->
<p>೪೯೯. ಶ್ರೀ ಜಾನ್ ಫಾಕ್ಸ್ ಅವರಿಗೆ *</p>
<p>ಬೋಲಿವಾರ್, ಹ್ಯಾದ್ಭುಸ್ವಾನ್, ಪ್ಯಾರಿಸ್</p>
<p>೧೪ನೇ ಆಗಸ್ಟ್, ೧೯೦೦ ಜಾನ್ ಫಾಕ್ಸ್<span class="en"> Esq. </span>೬-ವುಲ್ಫ್ ಸ್ಪೀಟ್ ಡಾರ್‌ಚೆಸ್ಟರ್, ಮಸಾಚುಸೆಟ್ಸ್, ಯು.ಎಸ್.ಎ. - ದಯವಿಟ್ಟು ಮೋಹಿನ್‌ಗೆ ಅವನು ಏನು ಮಾಡಿದರೂ ನನ್ನ ಆಶೀರ್ವಾದಗಳಿವೆ ಎಂಬುದನ್ನು ಹೇಳು. ಅವನೀಗ ಮಾಡುತ್ತಿರುವುದು ಲಾಯರ್‌ಗಿರಿ ಮುಂತಾದವು ಗಳಿಗಿಂತ ಎಷ್ಟೋ ಮೇಲು. ನನಗೆ ಧೈರ್ಯ ಮತ್ತು ಸಾಹಸ ಬೇಕು. ನನ್ನ ದೇಶಕ್ಕೆ ಇಂತಹ ಜನರು ಬೇಕಾಗಿದ್ದಾರೆ. ನನ್ನ ಆರೋಗ್ಯ ಕ್ಷೀಣಿಸುತ್ತಿರುವುದರಿಂದ ನಾನು ಬಹಳ ಕಾಲ ಬದುಕುವ ಯೋಚನೆ ಮಾತ್ರ ಇಲ್ಲ. ಮೋಹಿನ್ ತಾಯಿ ಮತ್ತು ಸಂಸಾರವನ್ನು ನೋಡಿಕೊಳ್ಳಲು ದಾರಿಯನ್ನು ಹುಡುಕಬೇಕಾಗಿದೆ. ನಾನು ಎಂದು ಬೇಕಾದರೂ ತೀರಿಹೋಗಬಹುದು. ನಾನೀಗ ಅವನ ವಿಷಯದಲ್ಲಿ ಹೆಮ್ಮೆಯಿಂದ ಇರುವೆನು.</p>
<p>ನಿನ್ನ ವಿಶ್ವಾಸಪೂರ್ವಕ</p>
<p>ವಿವೇಕಾನಂದ ೫೦೦. ಸ್ವಾಮಿ ತುರೀಯಾನಂದರಿಗೆ ** ೬ನೇ ಫೇಸ್ ಡೆಸ್ ಇಟಾಟ್ಸ್ ಯೂನಿಸ್, ಪ್ಯಾರಿಸ್</p>
<p>ಆಗಸ್ಟ್, ೧೯೦೦ ಪ್ರಿಯ ಹರಿಭಾಯಿ,</p>
<p>ನಾನೀಗ ಫ್ರಾನ್ಸಿನ ಕರಾವಳಿಯಲ್ಲಿ ವಾಸಿಸುತ್ತಿದ್ದೇನೆ. ಧರ್ಮದ ಇತಿಹಾಸದ ಕಾಂಗ್ರೆಸ್ಸಿನ ಅಧಿವೇಶನವು ಪೂರೈಸಿತು. ಇದೇನು ದೊಡ್ಡ ಅಧಿವೇಶನವಲ್ಲ. ಒಂದು ಇಪ್ಪತ್ತು ವಿದ್ವಾಂಸರು ಸಾಲಿಗ್ರಾಮ ಹೇಗೆ ಬಂತು, ಜೆಹೋವನ ಆದಿ ಮುಂತಾದುವುಗಳ ವಿಷಯದಲ್ಲಿ ಬೇಕಾದಷ್ಟು ಮಾತನಾಡಿದರು. ಆ ಸಂದರ್ಭದಲ್ಲಿ ನಾನೂ ಕೂಡ ಸ್ವಲ್ಪ ಮಾತನಾಡಿದೆ. - ನನ್ನ ದೇಹ ಮತ್ತು ಮನಸ್ಸು ಹಾಳಾಗಿವೆ. ನನಗೆ ಅತ್ಯಗತ್ಯವಾಗಿ ವಿಶ್ರಾಂತಿ ಬೇಕಾಗಿದೆ. ಜೊತೆಗೆ ನಾನು ನೆಚ್ಚಬಹುದಾದ ಯಾರೊಬ್ಬರೂ ಇಲ್ಲ. ಅಲ್ಲದೆ ನಾನು ಬದುಕಿರುವವರೆಗೆ ಎಲ್ಲರೂ ನನ್ನನ್ನೇ ನೆಚ್ಚಿಕೊಂಡು ಸ್ವಾರ್ಥಿಗಳಾಗುವರು.</p>
<p>ಜನರೊಂದಿಗೆ ವ್ಯವಹರಿಸಬೇಕಾದರೆ ಮನಸ್ಸು ಯಾವಾಗಲೂ ಅಸ್ವಸ್ಥ ವಾಗುವುದು. ನಾನೊಂದು ಉಯಿಲು ಮಾಡಿ ಸಂಪೂರ್ಣವಾಗಿ ಕೈಯನ್ನು ತೊಳೆದುಕೊಂಡಿರುವೆನು. ಯಾವ ಒಂದು ವ್ಯಕ್ತಿಯಲ್ಲೂ ಅಧಿಕಾರ ಕೇಂದ್ರೀಕೃತ ವಾಗುವುದಿಲ್ಲ ಎಲ್ಲ ಎಂದು</p>
<p><span class="en">BOc</span></p>
<p>-</p>
<p>ಜಂ</p>
<p>*<span class="en"> C.W, Vol. VIII, PS31</span></p>
<p>**<span class="en"> C.W, Vol. VIII, P. 532</span></p>

<!-- 349-5/0234-->
<p>ಬರೆದಿಡುತ್ತೇನೆ. ಬಹುಸಂಖ್ಯೆಯ ಅಭಿಪ್ರಾಯಕ್ಕೆ ತಕ್ಕಂತೆ ಎಲ್ಲವೂ ಆಗುವುದು. ಅದೇ ಅರ್ಥ ಬರುವಂತೆ ಒಂದು ಟ್ರಸ್ಟ್ ಡೀಡ್ ಅಣಿಯಾದರೆ ನಾನು ಮುಕ್ತನಾಗುವೆನು. - ನೀನು ಮಾಡುತ್ತಿರುವುದೂ ಗುರುಮಹಾರಾಜರ ಕೆಲಸವೆ. ಅದನ್ನು ಮುಂದುವರಿಸು. ನನ್ನ ಪಾಲಿನ ಕೆಲಸವನ್ನು ನಾನು ಮಾಡಿರುವೆನು. ಅವುಗಳ ವಿಷಯದಲ್ಲಿ ಇನ್ನು ಮೇಲೆ ಏನನ್ನೂ ಬರೆಯಬೇಡ. ಆ ವಿಷಯವನ್ನೇ ಎತ್ತಬೇಡ, ಆ ವಿಷಯದ ಮೇಲೆ ಕೊಡುವುದಕ್ಕೆ ಯಾವ ಅಭಿಪ್ರಾಯವೂ ನನ್ನಲ್ಲಿ ಇಲ್ಲ.</p>
<p>ನಿನ್ನ ವಿಶ್ವಾಸಪೂರ್ವಕ</p>
<p>ವಿವೇಕಾನಂದ ವಿ.ಸೂ. - ನನ್ನ ಪ್ರೀತಿಯನ್ನು ಎಲ್ಲರಿಗೂ ತಿಳಿಸು.</p>
<p>೫೦೧. ಸೋದರಿ ನಿವೇದಿತೆಗೆ *</p>
<p>ಪ್ಯಾರಿಸ್</p>
<p>೨೫ನೇ ಆಗಸ್ಟ್, ೧೯೦೦ ಪ್ರಿಯ ನಿವೇದಿತಾ,</p>
<p>ನಿನ್ನ ಪತ್ರ ಈಗ ತಾನೆ ತಲುಪಿತು. ನಿನ್ನ ವಿಶ್ವಾಸಪೂರ್ವಕವಾದ ನುಡಿಗಳಿಗೆ ನನ್ನ ಧನ್ಯವಾದಗಳು.ನಾನೀಗ ಕೆಲಸದ ವಿಷಯದಲ್ಲಿ ಯಾವೊಂದು ಪ್ರಭಾವವ ಾಗಲಿ, ಅಧಿಕಾರವನ್ನಾಗಲಿ ಅಥವಾ ಸ್ಥಾನವನ್ನಾಗಲಿ ಇಟ್ಟುಕೊಂಡಿಲ್ಲ. ಆದ್ದರಿಂದ ಈಗ ನಾನು ಸ್ವತಂತ್ರ, ರಾಮಕೃಷ್ಣ ಸೇವಾ ಸಂಸ್ಥೆಯ ಅಧ್ಯಕ್ಷ ಸ್ಥಾನಕ್ಕೂ ಕೂಡ ನಾನು ರಾಜೀನಾಮೆಯನ್ನು ಕೊಟ್ಟಿದ್ದೇನೆ.</p>
<p>ಈಗ ಮಠ ಮುಂತಾದುವುಗಳೆಲ್ಲಾ ನನ್ನ ವಿನಃ ಉಳಿದ ಶ್ರೀರಾಮಕೃಷ್ಣರ ಅತಿ ಸಮಿಾಪದ ಶಿಷರಿಗೆ ಸೇರಿದೆ. ಅಧ್ರ ಕಸಾ ನ ಈಗ ಬ್ರಹಾ ನಂದರದು - ಅನಂತರ ಸರದಿ ಮೇರೆ ಪ್ರೇಮಾನಂದರು ಮುಂತಾದವರು ಬರುವರು.</p>
<p>ಈಗ ನನ್ನ ಮನಸ್ಸಿನ ಭಾರವೆಲ್ಲಾ ಇಳಿದಿರುವುದರಿಂದ ನನಗೆ ತುಂಬಾ ಆನಂದವಾಗಿದೆ. ಶ್ರೀರಾಮಕೃಷ್ಣರಿಗೆ, ಸೋಲು ಗೆಲುವುಗಳ ನಡುವೆಯೂ ಇಪ್ಪತ್ತು ವರ್ಷಗಳ ಕಾಲ ಸೇವೆ ಸಲ್ಲಿಸಿದ್ದೇನೆ. ನಾನೀಗ ನಿವೃತ್ತನಾಗಿ ಜೀವನದ ಉಳಿದ ಭಾಗವನ್ನು ನನಗಾಗಿಯೇ ಮೀಸಲಾಗಿಡುತ್ತೇನೆ. - ನಾನು ಈಗ ಯಾರ ಪ್ರತಿನಿಧಿಯೂ ಅಲ್ಲ. ಯಾರಿಗೂ ನಾನು ಜವಾಬ್ದಾರನಲ್ಲ. ನನ್ನ ಸ್ನೇಹಿತರ ವಿಷಯದಲ್ಲಿ ನನಗೆ ಮಿತಿಮಾರಿದ ಕೃತಜ ತೆಯಿತು. ನಾನು ಚೆನ್ನಾಗಿಯೇ ಯೋಚಿಸಿರುವೆ – ನಾನು ಯಾರಿಗೂ ಏನನ್ನೂ ಸಲ್ಲಿಸಬೇಕಾಗಿಲ್ಲ. ಏನಾದರೂ ಇದ್ದಲ್ಲಿ</p>
<p>*<span class="en"> C.W, Vol. VI, P. 434</span></p>

<!-- 349-5/0235-->
<p>ನಾನು ನನ್ನ ಅತ್ಯಂತ ಶ್ರೇಷ್ಠವಾದ ಶಕ್ತಿಸಾಮರ್ಥಗಳನ್ನೆಲ್ಲಾ ಪ್ರಾಣಪಣವಾಗಿ ವಿನಿಯೋಗಿಸಿದ್ದೇನೆ. ಆದರೆ ಕೇವಲ ಉದ್ದಟತನ, ಕುಚೋದ್ಯತೆ ಮತ್ತು ಕೇಶಗಳೇ ನನಗೆ ಬಂದ ಬಹುಮಾನಗಳು. ಇಲ್ಲೂ ಭಾರತದಲ್ಲೂ ಎಲ್ಲರೊಡನೆಯೂ ನನ್ನ ಸಂಬಂಧ ಕಡಿದಿದೆ.</p>
<p>ನಿನ್ನ ಹೊಸ ಮಿತ್ರರ ವಿಷಯವಾಗಿ ನಾನು ಅಸೂಯೆ ಹೊಂದಿರುವೆನೆಂದು ನಿನ್ನ ಪತ್ರ ಸೂಚಿಸುತ್ತದೆ. ನನ್ನಲ್ಲಿ ಮತ್ತೆ ಯಾವ ಅವಗುಣಗಳಿದ್ದರೂ ಅಸೂಯೆ, ದುರಾಸೆ ಮತ್ತು ಅಧಿಕಾರ ಲಾಲಸೆ - ಈ ಗುಣಗಳು ಮಾತ್ರ ಜನ್ಮತಃ ಬಂದಿಲ್ಲ ಎಂಬುದನ್ನು ನೀನು ಎಂದೆಂದಿಗೂ ತಿಳಿದಿರು.</p>
<p>ನಾನು ಎಂದೂ ನಿನಗೆ ಆಜ್ಞೆ ಮಾಡಲಿಲ್ಲ. ಈಗ ನಾನು ಕೆಲಸದಲ್ಲಿ ಅನಾಮಧೇಯನಾಗಿರುವಾಗ ನಿನಗೆ ಕೊಡಲು ಯಾವ ಆದೇಶವೂ ಇಲ್ಲ. ನಾನು ಇಷ್ಟು ಮಾತ್ರ ಬಲ್ಲೆ; ನೀನು ಎಲ್ಲಿಯವರೆಗೆ ಜಗನ್ಮಾತೆಯ ಸೇವೆಯನ್ನು ಹೃತೂರ್ವಕ ಮಾಡುವೆಯೋ ಅಲ್ಲಿಯವರೆಗೆ ಅವಳೇ ನಿನಗೆ ಮಾರ್ಗದರ್ಶಕಳಾಗುವಳು.</p>
<p>ನೀನು ಯಾರ ಸ್ನೇಹವನ್ನು ಬೆಳೆಸಿಕೊಳ್ಳುವೆಯೋ ಅವರ ಮೇಲೆ ನನಗೆ ಯಾವ ಅಸೂಯೆಯೂ ಎಂದೂ ಇರಲಿಲ್ಲ. ನನ್ನ ಗುರುಭಾಯಿಗಳು ಯಾರ ಸಂಪರ್ಕವನ್ನು ಹೊಂದಿದ್ದರೂ ಎಂದೂ ನಾನು ಅವರನ್ನು ಟೀಕಿಸುತ್ತಿರಲಿಲ್ಲ. ಕೇವಲ ನನ್ನ ಅಭಿಪ್ರಾಯವೇನೆಂದರೆ, ತಮಗೆ ಯಾವುದು ಒಳ್ಳೆಯದೆಂದು ತೋರುವುದೋ ಅದನ್ನೇ ಎಲ್ಲರೂ ಒಪ್ಪುವಂತೆ ಬಲಾತ್ಕರಿಸುವ ವಿಲಕ್ಷಣತೆ ಪಾಶ್ಚಾತ್ಯರಿಗಿದೆ. ಅವರು ತಮಗೆ ಯಾವುದು ಒಳ್ಳೆಯದೋ ಅದು ಇತರರಿಗೆ ಒಳ್ಳೆಯದಾಗದೇ ಇರಬಹುದು ಎಂಬುದನ್ನು ಮರೆಯುವರು. ಹೀಗಿರುವಲ್ಲಿ ನಿನ್ನ ಹೊಸ ಮಿತ್ರರ ಸಂಪರ್ಕದಿಂದ ನಿನ್ನ ಮನಸ್ಸು ಯಾವ ಮಾರ್ಗ ಹಿಡಿಯುವುದೋ ಅದನ್ನು ಇತರರ ಮೇಲೆ ಬಲಾತ್ಕಾರದಿಂದ ಪ್ರಯೋಗಿಸಲು ಯತ್ನಿಸಬಹುದೆಂದು ನನ್ನ ಅಂಜಿಕೆ. ಕೇವಲ ಇದೊಂದು ಕಾರಣದಿಂದ ಮಾತ್ರ ನಾನು ಅನೇಕ ವೇಳೆ ನಿನ್ನ ಮೇಲಿನ ವಿಶೇಷ ಪ್ರಭಾವಗಳನ್ನು ತಡೆಗಟ್ಟಲು ಪ್ರಯತ್ನಿಸಿದೆನೇ ಹೊರತು ಮತ್ತಾವ ಕಾರಣದಿಂದಲೂ ಅಲ್ಲ.</p>
<p>ನೀನು ಸ್ವತಂತ್ರಳು, ನಿನ್ನ ಇಷ್ಟಬಂದ ಕೆಲಸ ಮಾಡು, ನಿನ್ನದೇ ಆದ ಕೆಲಸವನ್ನು ಮಾಡು...</p>
<p>ಮಿತ್ರರಾಗಲಿ, ಶತ್ರುಗಳಾಗಲಿ, ಎಲ್ಲರೂ ಸುಖದುಃಖಗಳ ಮೂಲಕ ನಮ್ಮ ಕರ್ಮಗಳನ್ನು ಸವೆಸಲು ಸಹಾಯಕರಾಗುವ ಜಗನ್ಮಾತೆಯ ಕೈಯಲ್ಲಿರುವ ಯಂತ್ರಗಳು. ಹೀಗಿರುವುದರಿಂದ ಜಗನ್ಮಾತೆ ಎಲ್ಲರನ್ನೂ ಆಶೀರ್ವದಿಸಲಿ. ಅನಂತಪ್ರೇಮ ಆಶೀರ್ವಾದಗಳೊಡನೆ ನಿನ್ನ ನೆಚ್ಚಿನ</p>
<p>ವಿವೇಕಾನಂದ</p>

<!-- 349-5/0236-->
<p>೫೦೨, ನಿವೇದಿತಾಳಿಗೆ*</p>
<p>ಪ್ಯಾರಿಸ್ ೨೮ನೇ ಆಗಸ್ಟ್, ೧೯೦೦</p>
<p>ಪ್ರಿಯ ನಿವೇದಿತಾ,</p>
<p>ಜೀವನವೆ ಹೀಗೆ - ದುಡಿತ ಬರೀ ದುಡಿತ, ನಮಗೆ ಇನ್ನು ಏನು ಮಾಡುವುದಕ್ಕೆ ಸಾಧ್ಯ? ಏನಾದರೂ ಲಭಿಸುವುದು, ಎಲ್ಲಿಯಾದರೂ ದಾರಿ ಕಾಣುವುದು. ಹಾಗೆ ಇಲ್ಲದೇ ಇದ್ದರೆ (ಬಹುಶಃ ಹಾಗೆ ಎಂದಿಗೂ ಆಗಲಾರದು) ಆಗ ಮಾಡುವುದೇನು? ನಮ್ಮ ಹೋರಾಟವೆಲ್ಲ ಕೆಲವು ಕಾಲ ನಮ್ಮ ಜೀವನದ ಅಂತ್ಯವಾದ ಸಾವನ್ನು ತಡೆಯುವುದಕ್ಕೆ. ಹೇ ಮೃತ್ಯು! ಜೀವನದ ಪರಮ ಉಪಶಮನಕಾರಿ. ನೀನಿಲ್ಲದೇ ಇದ್ದರೆ ಪ್ರಪಂಚ ಏನು ಮಾಡುತ್ತಿತ್ತು?</p>
<p>ಈಗ ನಮ್ಮ ಕಣ್ಣಿಗೆ ಕಾಣುವ ಪ್ರಪಂಚ ಸತ್ಯವಲ್ಲ, ಶಾಶ್ವತವಲ್ಲ. ಅದಕ್ಕಾಗಿ ದೇವರಿಗೆ ಅನಂತ ಧನ್ಯವಾದಗಳು ! ಭವಿಷ್ಯ ಹೇಗೆ ಇದಕ್ಕಿಂತ ಉತ್ತಮವಾಗಿರಬಲ್ಲದು? ಅದು ಈ ಪ್ರಪಂಚದ ಪರಿಣಾಮವಾಗಿರಬೇಕು - ಇದಕ್ಕಿಂತ ಕೇಡಿಲ್ಲದೇ ಇದ್ದರೆ ಇದರಂತೆಯೇ ಆದರೂ ಇರಬೇಕು.</p>
<p>ಸ್ವಪ್ನ, ಹೇ ಸ್ವಪ್ನ ! ಸ್ವಪ್ಪ ಕಾಣು. ಸ್ವಪ್ನ, ಈ ಮಾಯಾ ಸ್ವಪ್ನ, ಜೀವನಕ್ಕೆ ಕಾರಣ. ಇದಕ್ಕೆ ಚಿಕಿತ್ಸೆಯೂ ಇದೇ, ಸ್ವಪ್ನ ಸ್ವಪ್ನ ಬರೀ ಸ್ವಪ್ನ! ಸ್ವಪ್ನವನ್ನು ಸ್ವಪ್ನದಿಂದ ಛೇದಿಸಿ,</p>
<p>ನಾನು ಫ್ರೆಂಚ್ ಭಾಷೆಯನ್ನು ಕಲಿಯುತ್ತಿರುವನು. ಇಲ್ಲಿ ಮಾತನಾಡುವುದಕ್ಕೂ ಪ್ರಯತ್ನಿಸುತ್ತಿರುವೆನು. ಕೆಲವರು ಆಗಲೆ ಅದನ್ನು ಮೆಚ್ಚಿರುವರು. ಈ ಪ್ರಪಂಚದಲ್ಲಿ ಎಲ್ಲರಿಗೂ ಈ ಆದಿ ಅಂತ್ಯವಿಲ್ಲದ ಸಮಸ್ಯೆಯನ್ನು ಹೇಳು - ಅದೃಷ್ಟದ ದಾರದುಂಡೆಯಲ್ಲಿ ತುದಿ ಯಾರಿಗೂ ಕಾಣುವುದಿಲ್ಲ. ಆದರೂ ತಾತ್ಕಾಲಿಕವಾಗಿ ಪ್ರತಿಯೊಬ್ಬನೂ ತನ್ನ ತೃಪ್ತಿಯ ಮಟ್ಟಿಗಾದರೂ ಸಿಕ್ಕಿತೆಂದು ಭ್ರಮೆ ಪಡುವನು!</p>
<p>ಆಗಲಿ, ಈಗ ಮಹಾಕಾವ್ಯಗಳನ್ನು ಮಾಡಬೇಕಾಗಿದೆ. ಮಹಾಕಾವ್ಯಗಳನ್ನು ಯಾರು ಲೆಕ್ಕಿಸುವರು? ಸಣ್ಣ ಕೆಲಸಗಳನ್ನು ಏತಕ್ಕೆ ಮಾಡಬಾರದು? ಒಂದು ಮತ್ತೊಂದರಷ್ಟೇ ಒಳ್ಳೆಯದು. ಸಣ್ಣ ಕೆಲಸಗಳ ಮಹತ್ವ; ಗೀತೆ ಬೋಧಿಸುವುದು ಇದನ್ನೇ ಈ ಪುರಾತನ ನಮ್ಮ ಗ್ರಂಥಕ್ಕೆ ಅನಂತ ಧನ್ಯವಾದಗಳು !</p>
<p>ದೇಹದ ವಿಷಯವನ್ನು ಕುರಿತು ಆಲೋಚಿಸುವುದಕ್ಕೆ ನನಗೆ ಹೆಚ್ಚು ಸಮಯ ಸಿಕ್ಕಲಿಲ್ಲ. ಆದಕಾರಣ ಅದು ಸರಿಯಾಗಿಯೇ ಇರಬೇಕು. ದೇಹದಲ್ಲಿ ಯಾವುದೂ ಸರಿಯಾಗಿರುವುದಿಲ್ಲ. ಕೆಲವು ವೇಳೆ ಅದನ್ನು ಮರೆಯುವವು. ಅದನ್ನೇ ಚೆನ್ನಾಗಿರುವುದು, ಆರೋಗ್ಯ ಎನ್ನುವುದು !</p>
<p>*<span class="en"> C.W, Vol. VI, P. 435</span></p>

<!-- 349-5/0237-->
<p>ಒಳ್ಳೆಯದೋ ಕೆಟ್ಟದ್ದೂ ನಮ್ಮ ಪಾತ್ರವನ್ನು ಇಲ್ಲಿ ನಾವು ನಟಿಸಬೇಕಾಗಿದೆ. ಕನಸು ಜಾರಿದಮೇಲೆ, ರಂಗಭೂಮಿಯಿಂದ ಸರಿದಾದ ಮೇಲೆ, ಇದನ್ನೆಲ್ಲ ನೋಡಿ ಮನದಣಿಯ ನಗುವೆವು. ಇದೊಂದೆ ನನಗೆ ನಿಶ್ಚಯವಾಗಿ ಕಾಣುವುದು.</p>
<p>ನಿನ್ನ, ವಿವೇಕಾನಂದ ೫೦೩. ಸ್ವಾಮಿ ತುರೀಯಾನಂದರಿಗೆ *</p>
<p>ಪ್ಯಾರಿಸ್</p>
<p>೧ನೇ ಸೆಪ್ಟೆಂಬರ್, ೧೯೦೦ ಪ್ರಿಯ ಹರಿ, - ನಿನ್ನ ಪತ್ರದಿಂದ ಸಮಾಚಾರವೆಲ್ಲಾ ತಿಳಿಯಿತು. ಮೊದಲೇ ನನಗೆ ಈ ಸರ್ವಾಂಗ ಪರಿಪೂರ್ಣವಾದ ವೇದಾಂತಿಗೂ ಮತ್ತು ಈ <span class="en">“Home of Truth'</span>ಗೂ ಏನಾದರೊಂದು ಗಲಾಟೆಯಾಗಬಹುದೆಂದು ಅನುಮಾನವಿತ್ತು. ಯಾರೋ ಒಬ್ಬರು ಹಾಗೆಂದು ಬರೆದಿದ್ದರು. ಅನೇಕ ವೇಳೆ ಇಂತಹ ಸಂಗತಿಗಳು ಜರುಗುತ್ತವೆ. ಜಾಣತನದಿಂದ ಎಲ್ಲರನ್ನೂ ಸುಪ್ರಸನ್ನರಾಗಿಟ್ಟುಕೊಂಡು ಕೆಲಸ ಮುಂದುವರಿಯುವಂತೆ ಮಾಡುವುದೇ ಬುದ್ಧಿವಂತಿಕೆ. ... ಈಗ ಕೊಂಚ ಕಾಲದಿಂದ ನಾನು ಅಜ್ಞಾತವಾಸ ಮಾಡುತ್ತಿದ್ದೇನೆ. ನಾನು ಫ್ರೆಂಚ್ ಭಾಷೆಯನ್ನು ಪರಿಚಯ ಮಾಡಿಕೊಳ್ಳುವುದಕ್ಕಾಗಿ ಫ್ರೆಂಚರೊಡನೆ ವಾಸಿಸುತ್ತೇನೆ. ನಾನೀಗ ಕೊಂಚ ಮನಃಕ್ಷೇಶಗಳಿಂದ ಮುಕ್ತನಾಗಿದ್ದೇನೆ. ಅಂದರೆ ನಾನು ಈಗ ಆಸ್ತಿಯ ಪತ್ರಕ್ಕೆ ರುಜು ಹಾಕಿ ಅದನ್ನು ಕಲ್ಕತ್ತೆಗೆ ಕಳುಹಿಸಿದೆ. ಅದರ ಮೇಲೆ ನನ್ನ ಯಾವೊಂದು ಹಕ್ಕನ್ನೂ ಕರ್ತತ್ವವನ್ನೂ ನಾನು ಉಳಿಸಿಕೊಳ್ಳಲಿಲ್ಲ. ಈಗ ಎಲ್ಲಾ ನಿನ್ನ ಅಧೀನದಲ್ಲಿದೆ. ಗುರು ಮಹಾರಾಜರ ಕೃಪೆಯಿಂದ ನೀನು ಎಲ್ಲಾ ಕಾರ್ಯಗಳನ್ನೂ ನಿರ್ವಹಿಸುವೆ. - ಪ್ರವಾಸಗಳಿಂದ ನನ್ನನ್ನು ನಾನು ನಾಶಗೊಳಿಸಿಕೊಳ್ಳಬೇಕೆಂಬ ಅಭಿಲಾಷೆಯೇನೂ ನನಗಿಲ್ಲ. ತಾತ್ಕಾಲಿಕವಾಗಿ ನಾನು ಎಲ್ಲಿಯಾದರೂ ಒಂದು ಸ್ಥಳದಲ್ಲಿ ನೆಲೆಯಾಗಿ ನಿಂತು ಗ್ರಂಥಪಠನ ಮಾಡಿ ಕಾಲ ಕಳೆಯಬೇಕೆಂದಿರುವೆ. ನಾನು ಕೊಂಚಮಟ್ಟಿಗೆ ಫ್ರೆಂಚ್ ಭಾಷೆಯಲ್ಲಿ ಪಾರಂಗತನಾಗಿರುವೆ. ನಾನು ಇನ್ನು ಒಂದೆರಡು ತಿಂಗಳು ಅವರೊಡನೆ ನಿಂತರೆ ಸಂಭಾಷಣೆಗಳನ್ನು ಚೆನ್ನಾಗಿ ನಿರ್ವಹಿಸುವುದಕ್ಕೆ ಸಾಮರ್ಥ ಬರುತ್ತದೆ. ಈ ಭಾಷೆ ಮತ್ತು ಜರ್ಮನ್ ಭಾಷೆಯಲ್ಲಿ ನಾವು ಪ್ರವೀಣರಾದರೆ ಪಾಶ್ಚಾತ್ಯರ ಪಾಂಡಿತ್ಯವನ್ನು ವಾಸ್ತವವಾಗಿ ತಿಳಿದಂತೆಯೇ ಆಗುವುದು. ಫ್ರಾನ್ಸಿನ ಈ ಪ್ರದೇಶದ ಜನರು ಕೇವಲ ಬುದ್ದಿ ಜೀವಿಗಳು. ಪ್ರಾಪಂಚಿಕ ವಸ್ತುಗಳನ್ನು ಅರಸಿಕೊಂಡು ಹೋಗುವರು. ದೇವರು ಮತ್ತು ಆತ್ಮ ಇವೆಲ್ಲಾ ಮೂಢನಂಬಿಕೆಗಳೆಂದು ದೃಢವಾಗಿ ನಂಬಿರುವರು. ಈ ವಿಷಯಗಳ ಮೇಲೆ ಮಾತನಾಡಲು ಅವರು ಅತ್ಯಂತ ಜುಗುಪ್ಪೆ ಪಡುವರು. ಇದು ಒಂದು ಸತ್ಯವಾದ ಭೋಗಾಸಕ್ತಿಯ ದೇಶ, ದೇವರು ಏನು ಮಾಡುವನೆಂದು ನೋಡುವ. ಆದರೆ ಈ ದೇಶ ಪಾಶ್ಚಾತ್ಯ ಸಂಸ್ಕೃತಿಗೆ ಮುಕುಟ ಪ್ರಾಯವಾಗಿದೆ. ಪ್ಯಾರಿಸ್ ನಗರ ಆ ಸಂಸ್ಕೃತಿಯ ಕೇಂದ್ರ. *<span class="en"> C.W, Vol. VIII, P. 533</span></p>

<!-- 349-5/0238-->
<p>ಸೋದರನೆ, ಎಲ್ಲಾ ಬೋಧಿಸುವ ಕೆಲಸದಿಂದಲೂ ನನ್ನನ್ನು ಮುಕ್ತನನ್ನಾಗಿ ಮಾಡು. ನಾನು ಅವುಗಳೆಲ್ಲದರಿಂದಲೂ ಈಗ ದೂರನಾಗಿರುವೆ. ನೀವೇ ಅದನ್ನೆಲ್ಲಾ ನಿರ್ವಹಿಸಿ. ಜಗನ್ಮಾತೆ ನನ್ನಿಂದ ಮಾಡಿಸಿಕೊಳ್ಳುವುದಕ್ಕಿಂತ ನೂರು ಪಾಲು ಹೆಚ್ಚು ಕೆಲಸವನ್ನು ನಿಮ್ಮಿಂದ ಮಾಡಿಸಿಕೊಳ್ಳುವಳು. - ಕಾಳಿಯಿಂದ ನನಗೆ ಬಹುದಿನಗಳ ಹಿಂದೆ ಒಂದು ಪತ್ರ ಬಂದಿತು. ಈ ವೇಳೆಗೆ ಅವನು ನ್ಯೂಯಾರ್ಕನ್ನು ಸೇರಿರಬಹುದು. ಮಿಸ್‌ ವಾಲೊ ಆಗಾಗ್ಗೆ ಸಮಾಚಾರ ಕಳಿಸುತ್ತಿರುವಳು.</p>
<p>ನಾನು ಕೆಲವು ವೇಳೆ ಆರೋಗ್ಯದಿಂದಿರುವೆ. ಮತ್ತೆ ಕೆಲವು ವೇಳೆ ಅಸೌಖ್ಯ ವಾಗುವುದು. ಇತ್ತೀಚೆಗೆ ನಾನು ಶ್ರೀಮತಿ ಮೆಲ್ಬನ್‌ರವರು ಹೇಳಿದ ನೀವಿಸಿ ಕೊಳ್ಳುವ ಚಿಕಿತ್ಸೆಯನ್ನು ಪಡೆಯುತ್ತಿರುವೆ. ನೀವು ಆಗಲೆ ಗುಣ ಹೊಂದಿರುವಿರಲ್ಲ !?? ಎಂದು ಶ್ರೀಮತಿ ಮೆಲ್ಬನ್ ಆಶ್ಚರ್ಯಪಡುವರು. ನನಗೆ ಇಷ್ಟು ಮಾತ್ರ ಅನುಭವವಾಗುತ್ತಿದೆ - ವಾತ ಎಷ್ಟೇ ಇರಲಿ, ನಾನು ಓಡಾಡಲು ತಿರುಗಾಡಲು ಮತ್ತು ಹತ್ತಲಿಕ್ಕೆ ಕೂಡ ಏನೂ ಕಷ್ಟ ಕಾಣುತ್ತಿಲ್ಲ. ಬೆಳಗಿನ ಹೊತ್ತು ನಾನು ತೀವ್ರವಾಗಿ ಅಂಗಸಾಧನೆ ಮಾಡುವೆ, ಅನಂತರ ತಣ್ಣೀರಿನಲ್ಲಿ ಸ್ನಾನ ಮಾಡುವೆ. - ನಿನ್ನೆಯ ದಿನ ನಾನು ಯಾರೊಡನೆ ವಾಸಿಸಬೇಕೆಂದಿರುವೆನೋ ಆ ಸಭ್ಯ ಗೃಹಸ್ಥನನ್ನು ನೋಡಲು ಹೋಗಿದ್ದೆ. ಅವನೊಬ್ಬ ಬಡ ಪಂಡಿತ. ಅವನ ಕೋಣೆಯೆಲ್ಲಾ ಪುಸ್ತಕಗಳಿಂದ ತುಂಬಿದೆ. ಐದನೆಯ ಮಹಡಿ ಅಂತಸ್ತಿನಲ್ಲಿ ಅವನು ವಾಸಿಸುತ್ತಿದ್ದಾನೆ. ಅಮೆರಿಕಾದಲ್ಲಿರುವಂತೆ ಇಲ್ಲಿ ಮೇಲಕ್ಕೂ ಕೆಳಕ್ಕೂ ಒಯ್ಯುವ ಯಂತ್ರಸಲಕರಣೆಗಳಿಲ್ಲ. ಆದ್ದರಿಂದ ನಾವು ಮೇಲಕ್ಕೆ ಕೆಳಕ್ಕೆ ಹತ್ತಿ ಇಳಿಯಬೇಕು. ಆದರೆ ಈಗ ನನಗೆ ಅದೇನೂ ಕಷ್ಟವಾಗಿ ತೋರುತ್ತಿಲ್ಲ. - ಈ ಮನೆಯ ಸುತ್ತಲೂ ಒಂದು ಸುಂದರವಾದ ಸಾರ್ವಜನಿಕ ಉದ್ಯಾನವನವಿದೆ. ಈ ಸಭ್ಯ ಗೃಹಸ್ಥನಿಗೆ ಇಂಗ್ಲೀಷು ಬರುವುದಿಲ್ಲ ; ನಾನು ಅಲ್ಲಿ ಹೋಗುವುದಕ್ಕೆ ಮತ್ತೂ ಒಂದು ಕಾರಣ ಇದು. ನಾನು ಫ್ರೆಂಚಿನಲ್ಲಿ ಮಾತನಾಡಿಯೇ ತೀರಬೇಕು. ಎಲ್ಲವೂ ಜಗನ್ಮಾತೆಯ ಇಚ್ಛೆ. ಆಕೆಗೆ ಯಾವುದು ಆಗಬೇಕೆಂದು ಇಚ್ಛೆ ಇದೆಯೋ ಅದು ಆಕೆಗೇ ಚೆನ್ನಾಗಿ ಗೊತ್ತು. ಅವಳೆಂದೂ ಮಾತನಾಡುವುದಿಲ್ಲ. ಕೇವಲ ಮೌನವಾಗಿರುವಳು.” ಆದರೆ ಇಷ್ಟು ಮಾತ್ರ ಗಮನಿಸಿರುವೆ, ಈಗೊಂದು ತಿಂಗಳಿಂದ ನಾನು ತೀವ್ರ ಧ್ಯಾನ ಮತ್ತು ಭಗವನ್ನಾಮೋಚ್ಛಾರಣೆ ಮಾಡುತ್ತಿರುವೆ.</p>
<p>ಮಿಸ್ ಬೂಕ್, ಮಿಸ್ ಬೆಲ್, ಶ್ರೀಮತಿ ಆಸ್ಪಿನೆಲ್, ಮಿಸ್ ಬೆಕ್ನಾಮ್, ಶ್ರೀಯುತ ಜಾರ್ಜ್, ಡಾಕ್ಟರ್ ಲೋಗನ್, ಮತ್ತು ಇತರ ಎಲ್ಲಾ ಮಿತ್ರರಿಗೂ ನನ್ನ ವಿಶ್ವಾಸಗಳನ್ನು ದಯವಿಟ್ಟು ತಿಳಿಸು. ನಿನಗೂ ನನ್ನ ಪ್ರೀತಿ ವಿಶ್ವಾಸಗಳು. ಲಾಸಾಂಜಲೀಸ್‌ನಲ್ಲಿರುವವರೆಲ್ಲರಿಗೂ ನನ್ನ ಪ್ರೀತಿ ಆಶೀರ್ವಾದಗಳು.</p>
<p>ನಿನ್ನ</p>
<p>ವಿವೇಕಾನಂದ</p>

<!-- 349-5/0239-->
<p>೫೦೪. ಶ್ರೀಮತಿ ಫ್ರಾನ್ಸಿಸ್ ಲೆಗೆಟ್ ಅವರಿಗೆ * ೬ ಪ್ಲೇಸ್ ಡಸ್ ಇಟಾಟ್ಸ್ ಯೂನಿಸ್, ಪ್ಯಾರಿಸ್</p>
<p>೩ನೇ ಸೆಪ್ಟೆಂಬರ್, ೧೯೦೦</p>
<p>ಪ್ರಿಯ ತಾಯೆ,</p>
<p>ಈ ಮನೆಯಲ್ಲಿ ಒಂದು ಹುಚ್ಚರ ತಂಡವೇ ನೆರೆದಿತ್ತು. ಹಲವು ದೇಶಗಳ ಪ್ರತಿನಿಧಿಗಳು ನೆರೆದಿದ್ದರು. ದಕ್ಷಿಣದಲ್ಲಿ ಇಂಡಿಯಾ, ಉತ್ತರ ಸ್ಕಾಟ್ಲೆಂಡ್, ಇಂಗ್ಲೆಂಡ್ ಮತ್ತು ಅಮೆರಿಕಾದವರು ಪಕ್ಕಪಕ್ಕದಲ್ಲಿ ಇದ್ದರು... - ಒಬ್ಬ ಅಧ್ಯಕ್ಷನನ್ನು ಹುಡುಕುವುದೇ ತುಂಬಾ ಕಷ್ಟವಾಯಿತು. ಡಾಕ್ಟರ್ ಜೇಮ್ಸ್ (ಪ್ರೊಫೆಸರ್ ವಿಲಿಯಾ ಜೇಮ್ಸ್) ಅಲ್ಲಿದ್ದರೂ, ಅವನು ತನ್ನ ಮೇಲೆ ಶ್ರೀಮತಿ ಮಿಲ್ ಟನ್ (ಮ್ಯಾಗ್ನೆಟಿಕ್ ಹೀಲರ್)ನಿಂದ ಆದ ಗಾಯಗಳನ್ನು ಕುರಿತು ಆಲೋಚಿಸುತ್ತಿದ್ದನೇ ಹೊರತು, ಪ್ರಪಂಚದ ಸಮಸ್ಯೆಗಳನ್ನು ಬಿಡಿಸುವುದರಲ್ಲಿ ನಿರತನಾಗಿರಲಿಲ್ಲ.</p>
<p>ನಾನು ಜೋಗೆ (ಜೋಸೆಫಿನ್ ಮಾಕ್ಲಿಯಾಡ್) ಅಧ್ಯಕ್ಷಳಾಗಬೇಕೆಂದು ಸೂಚಿಸಿದೆ. ಆದರೆ ಅವಳು ತನ್ನ ಹೊಸ ಗೌನ್ ಇನ್ನೂ ಬಂದಿಲ್ಲದೇ ಇದ್ದುದರಿಂದ ಒಪ್ಪಿಕೊಳ್ಳಲಿಲ್ಲ. ಆಯಕಟ್ಟಿನ ಸ್ಥಳದಿಂದ ಈ ದೃಶ್ಯವನ್ನು ನೋಡಲು ಒಂದು ಮೂಲೆಗೆ ಹೋದಳು. - ಶ್ರೀಮತಿ ಓಲ್ ಬುಲ್ ಏನೋ ಸಿದ್ಧಳಾಗಿದ್ದಳು. ಆದರೆ ಮಾರ್ಗಾಟ್ (ಸೋದರಿ ನಿವೇದಿತಾ) ಈ ಸಭೆ ಕೇವಲ<span class="en"> Comparative Philosophy Class (</span>ತತ್ವಗಳ ತುಲನಾತ್ಮಕ ಅಧ್ಯಯನದ ತರಗತಿ) ಆಗುವುದನ್ನು ವಿರೋಧಿಸಿದಳು.</p>
<p>ನಾವು ಇಂತಹ ಸಂದಿಗ್ಧ ಪರಿಸ್ಥಿತಿಯಲ್ಲಿದ್ದಾಗ ಒಂದು ಮೂಲೆಯಿಂದ ಕುಳ್ಳಾದ ದುಂಡಾಗಿರುವ ಗಟ್ಟಿಮುಟ್ಟಾದ ಮನುಷ್ಯನೊಬ್ಬ ಎದ್ದು, ಯಾರನ್ನೂ ಗಮನಿಸದೆ, ಎಲ್ಲಾ ಕಷ್ಟಗಳೂ ಪರಿಹಾರವಾಗುವುವು, ಅಧ್ಯಕ್ಷರನ್ನು ಚುನಾಯಿಸುವುದು ಮಾತ್ರವಲ್ಲ, ಜೀವನದ ಎಲ್ಲಾ ಸಮಸ್ಯೆಗಳೂ ಪರಿಹಾರವಾಗುವುವು; ನಾವುಗಳೆಲ್ಲ ಸೂರ್ಯದೇವರು, ಚಂದ್ರದೇವರನ್ನು ಪೂಜೆ ಮಾಡುವುದಕ್ಕೆ ಪ್ರಾರಂಭಿಸಿದರೆ ಎಂದು ಸಾರಿದನು. ಅವನು ಐದು ನಿಮಿಷಗಳಲ್ಲಿ ತನ್ನ ಉಪನ್ಯಾಸವನ್ನು ಪೂರೈಸಿದನು. ಆದರೆ ಅಲ್ಲಿದ್ದ ಅವನ ಶಿಷ್ಯ ಅದನ್ನು ಭಾಷಾಂತರ ಮಾಡಲು ಮುಕ್ಕಾಲು ಗಂಟೆ ತೆಗೆದುಕೊಂಡನು. ಇಷ್ಟು ಹೊತ್ತಿಗೆ ಅವನ ಗುರು ನಡುಮನೆಯಲ್ಲಿ ಹಾಸಿದ್ದ ತನ್ನ ಕಂಬಳಿಯನ್ನು ಒಂದು ಮೂಲೆಗೆ ಸರಿಸಿದನು; ಅಲ್ಲಿಯೇ ಅಗ್ನಿದೇವನ ಶಕ್ತಿಯನ್ನು ಪ್ರತ್ಯಕ್ಷ ತೋರಿಸುವುದಕ್ಕೆ. - ಆ ಸಮಯದಲ್ಲಿ ಜೋ ಪ್ರತಿಭಟಿಸಿ ತನ್ನ ಮನೆಯಲ್ಲಿ ಅಗ್ನಿಯ ಯಜ್ಞ ಕೂಡದೆಂದು ಹಟ ಹಿಡಿದಳು. ಆಗ ಇಂಡಿಯಾದ ಸಾಧು ಅವಳನ್ನು ಕೋಪದಿಂದ</p>
<p>*<span class="en"> C.W, Vol. VI, P. 436</span></p>

<!-- 349-5/0240-->
<p>ದುರುಗುಟ್ಟಿ ನೋಡಿದನು. ಆಕೆ ಆಗಲೇ ತನ್ನ ಅಗ್ನಿಪೂಜೆಯ ಉಪಾಸಕಳಾಗಿ ಪರಿವರ್ತಿತಳಾಗಿದ್ದಳು ಎಂದು ಆತ ಭಾವಿಸಿದ್ದ. ಈಗ ಅವಳನ್ನು ಕಂಡು ಅವನಿಗೆ ಜುಗುಪ್ಪೆ ಹುಟ್ಟಿತು. - ಆಗ ಡಾಕ್ಟರ್ ಜೇಮ್ಸ್ ತನ್ನ ಗಾಯವನ್ನು ಆರೈಕೆ ಮಾಡುವುದರಿಂದ ಹೇಗೊ ಒಂದು ಕ್ಷಣ ಪುರಸತ್ತು ಮಾಡಿಕೊಂಡು, ತಾವು ಬೆಂಕಿಯ ಪೂಜೆ ಮತ್ತು ಅದನ್ನು ಹೇಳಿದವನ ವಿಷಯದಲ್ಲಿ ಸ್ವಾರಸ್ಯವಾಗಿ ಹೇಳುವುದು ಇದೆ ಎಂದೂ ಆದರೆ ತನಗೆ ಈಗ ಮಿಲ್ ಟನ್ ಮಾಡಿದ ಗಾಯವನ್ನು ಗುಣಮಾಡಿಕೊಳ್ಳಬೇಕಾಗಿದೆ ಎಂದೂ ಸಾರಿದನು. ಅವನಿಗಿಂತ ಮುಂಚೆ ಅವನ ಗುರುವರ್ಯನಾದ ಹರ್‌ಬರ್ ಸ್ಪೆನ್ಸರ್ ಈ ವಿಷಯವನ್ನು ಕುರಿತು ಸಂಶೋಧನೆ ನಡೆಸದೇ ಇದ್ದುದರಿಂದ ಈ ವಿಷಯದಲ್ಲಿ ಮೌನವ್ರತವೇ ಮೇಲು ಎಂದು ಭಾವಿಸಿದನು.</p>
<p>ಬಾಗಿಲಿನ ಸಮಿಾಪದಿಂದ ಒಂದು ಧ್ವನಿ ''ಚಟ್ಟಿಯೇ ಮುಖ್ಯ” ಎಂದಿತು. ನಾವೆಲ್ಲಾ ಹಿಂತಿರುಗಿ ನೋಡಿದಾಗ ಅಲ್ಲಿ ಮಾರಾಟ್ ಇದ್ದಳು. ಚಟ್ಟಿ ಮತ್ತು ಕಾಳಿ ಇವು ಜೀವನದ ಆತಂಕವನ್ನೆಲ್ಲಾ ನಿವಾರಿಸಬಲ್ಲವು, ಎಲ್ಲಾ ಪಾಪಗಳನ್ನೂ ಸುಲಭವಾಗಿ ನಂತರ ನುಂಗಬಹುದೆಂದೂ, ಒಳ್ಳೆಯದನ್ನೂ ಮೆಚ್ಚಬಹುದು ಎಂದೂ ಹೇಳಿದಳು. ಅವಳು ತಕ್ಷಣವೇ ನಿಲ್ಲಿಸಿ, ಈ ಸಭೆ ಕರಲ್ಲಿ ಒಬ್ಬ ಪುರುಷಾಮೃಗವು ಅಡಿ ಉಂಟುಮಾಡಿರುವುದರಿಂದ ತಾನು ಮಾತನಾಡುವುದಿಲ್ಲ ಎಂದಳು. ಸಭಿಕರಲ್ಲಿ ಒಬ್ಬ ಗಂಡಸು ಕಿಟಕಿಯ ಕಡೆ ನೋಡುತ್ತಿದ್ದ. ಹೆಂಗಸಿಗೆ ಸಾಕಷ್ಟು ಗೌರವವನ್ನು ಏತಕ್ಕೆ ಕೊಡಲಿಲ್ಲ ಎಂಬುದನ್ನು ತಿಳಿದುಕೊಳ್ಳಲು ಮಾರ್ಗಟ್ ಇಚ್ಛಿಸಿದಳು. ಆಗ ಎಲ್ಲರೂ ಒಟ್ಟಿಗೇ ಈಕೆ ಹೇಳುತ್ತಿದ್ದುದನ್ನು ಏಕಾಗ್ರತೆಯಿಂದ ಕೇಳುತ್ತಿದ್ದೆವು ಎಂದರು. ಹೆಂಗಸಿಗೆ ಎಷ್ಟು ಗಮನ ಕೊಡಬೇಕೊ ಅದಕ್ಕಿಂತ ಹೆಚ್ಚು ಗಮನವನ್ನೇ ಕೊಟ್ಟಿರುವೆವೆಂದು ಹೇಳಿದರೂ ಪ್ರಯೋಜನವಾಗಲಿಲ್ಲ. ಮಾರ್ಗಾಟ್‌ಗೆ ಈ ದೊಂಬಿ ಹಿಡಿಸಲಿಲ್ಲ. ಅವಳು ಸುಮ್ಮನೆ ಕುಳಿತುಕೊಂಡಳು. * ಅನಂತರ ಬಾನಿನ ಶ್ರೀಮತಿ ಬುಲ್ ಮಾತನಾಡಲು ಎದಳು. ಪ್ರಪಂಚದ ಕಷ್ಟಗಳಿಗೆಲ್ಲ ಕಾರಣ ಸ್ತ್ರೀ ಪುರುಷರ ಪರಸ್ಪರ ಸಂಬಂಧವನ್ನು ತಿಳಿದುಕೊಳ್ಳದೆ ಇರುವುದು ಎಂದು ಹೇಳಿದಳು. ಇದಕ್ಕೆಲ್ಲಾ ಸರಿಯಾದ ಪರಿಹಾರೋಪಾಯವೇ ಯೋಗ್ಯರಾದ ಮನುಷ್ಯರನ್ನು ಸರಿಯಾಗಿ ತಿಳಿದುಕೊಳ್ಳುವುದು, ಸ್ವಾತಂತ್ರ್ಯವನ್ನು ಪ್ರೇಮದಲ್ಲಿ ಕಂಡುಕೊಳ್ಳುವುದು, ಅನಂತರ ಸ್ವಾತಂತ್ರ್ಯದಲ್ಲಿ ಸ್ವಚ್ಛಂದ – ತಾಯಿತನ, ಸಹೋದರತ್ವ, ತಂದೆಯ ಸ್ಥಾನ, ದೇವರು, ಸ್ವಾತಂತ್ರ್ಯ, ಪ್ರೇಮ, ಸ್ವಾತಂತ್ರ್ಯದಲ್ಲಿ ಪ್ರೇಮ, ಪ್ರೇಮದಲ್ಲಿ ಸ್ವಾತಂತ್ರ್ಯ, ಸ್ತ್ರೀ ಪುರುಷರಲ್ಲಿ ಸರಿಯಾದ ಒಂದು ಪರಮಾದರ್ಶ.”</p>
<p>ಇದನ್ನು ಸ್ಮಾಟ್ ಪ್ರತಿನಿಧಿ ಉಗ್ರವಾಗಿ ಪ್ರತಿಭಟಿಸಿದನು. ಅವನು ಹೀಗೆ ಹೇಳಿದನು: ಬೇಟೆಯವನು ಆಡು ಕಾಯುವವನನ್ನು ಅಟ್ಟಿಸಿಕೊಂಡು ಹೋದನು;</p>

<!-- 349-5/0241-->
<p>ಆಡು ಕಾಯುವವನು ಕುರಿ ಕಾಯುವನನ್ನು ಅಟ್ಟಿಸಿಕೊಂಡು ಹೋದನು; ಕುರುಬನು ರೈತನನ್ನು ಅಟ್ಟಿಸಿಕೊಂಡು ಹೋದನು; ರೈತನು ಮಾನು ಹಿಡಿಯುವವನನ್ನು ಸಮುದ್ರಕ್ಕೆ ಅಟ್ಟಿದನು. ಈಗ ನಾವು ಸಮುದ್ರದಿಂದ ಮಾನು ಹಿಡಿಯುವವನನ್ನು ಎತ್ತಬೇಕಾಗಿದೆ. ಅನಂತರ ಅವನು ರೈತನ ಮೇಲೆ ಬೀಳುವನು... ಹೀಗೆ ಜೀವನದ ಜಾಲ ಪೂರ್ಣವಾಗುವುದು. ಅನಂತರ ನಾವುಗಳೆಲ್ಲ ಸುಖವಾಗಿರಬಹುದು. ಅವನಿಗೆ ಈ ಅಟ್ಟಿಸಿಕೊಂಡು ಹೋಗುವ ಉಪನ್ಯಾಸವನ್ನು ಹೆಚ್ಚು ಮುಂದುವರಿಸಲು ಅವಕಾಶ ಕೊಡಲಿಲ್ಲ. ಮತ್ತೊಂದು ಕ್ಷಣದಲ್ಲಿ ಎಲ್ಲರೂ ತಮ್ಮ ತಮ್ಮ ಪಲ್ಲವಿಯನ್ನು ಕಿರುಚಿಕೊಳ್ಳುತ್ತಿದ್ದರು. “ಸೂರ್ಯ ದೇವರು, ಚಂದ್ರ ದೇವರು,” ಚಟ್ಟಿ ಮತ್ತು ಕಾಳಿ,” “ಲಿಂಗಭೇದ, ತಾಯ್ತನ ಮುಂತಾದ ಆದರ್ಶವನ್ನು ಸರಿಯಾಗಿ ತಿಳಿದುಕೊಳ್ಳಲು ಸ್ವಾತಂತ್ರ್ಯ” ಎಂದಿಗೂ ಬೆಸ್ತ ತೀರಕ್ಕೆ ಹೋಗಲು ಅವಕಾಶ ಕೊಡಕೂಡದು” ಇತ್ಯಾದಿ, ಆಗ ಜೋ ತಾನು ಸದ್ಯಕ್ಕೆ ಬೇಟೆಗಾರಳಾಗಬೇಕು ಎಂದು ಇಚ್ಚಿಸುತ್ತಿರುವೆ ಎಂದೂ, ಅವರೆಲ್ಲಾ ಸುಮ್ಮನಾಗದೇ ಇದ್ದರೆ ಎಲ್ಲರನ್ನೂ ಮನೆಯಿಂದ ಆಚೆಗೆ ಅಟ್ಟುವೆನೆಂದೂ ಹೇಳಿದಳು.</p>
<p>ಆಗ ಎಲ್ಲಾ ತೆಪ್ಪಗಾಯಿತು; ಸಮಾಧಾನವಾಯಿತು. ನಾನು ನಿನಗೆ ಅವಸರದಿಂದ ಇದನ್ನು ಬರೆಯುತ್ತಿರುವೆನು.</p>
<p>ನಿನ್ನ ವಿಶ್ವಾಸಪೂರ್ವಕ</p>
<p>ವಿವೇಕಾನಂದ</p>
<p>೫೦೫ *</p>
<p>೬ ಪ್ಲೇಸ್ ಡೆಸ್ ಇಟಾಟ್ಸ್ ಯೂನಿಸ್, ಪ್ಯಾರಿಸ್</p>
<p>೧೦ನೇ ಸೆಪ್ಟೆಂಬರ್, ೧೯೦೦</p>
<p>ಪ್ರಿಯ ಆಲ್‌ಬಾ,</p>
<p>ನಾನು ನಿಜವಾಗಿ ಈ ದಿನ ಸಂಜೆ ಬರುವೆನು. ನಾನು ರಾಜಕುಮಾರಿ (ಕುಮಾರಿ ಡೆಮಿಡಾಫ್ ) ಮತ್ತು ಅವಳ ಸಹೋದರನನ್ನು ಸಂತೋಷದಿಂದ ಭೇಟಿಮಾಡುತ್ತೇನೆ. ನಾನು ಹಿಂತಿರುಗಿ ಬರುವುದಕ್ಕೆ ಬಹಳ ತಡವಾದರೆ ನೀನು ನನಗೆ ನಿದ್ರಿಸಲು ಮನೆಯಲ್ಲಿ ಒಂದು ಸ್ಥಳವನ್ನು ತೋರಿಸಬೇಕಾಗುವುದು.</p>
<p>ಪ್ರೀತಿ ಮತ್ತು ಆಶೀರ್ವಾದಗಳೊಡನೆ ನಿನ್ನ</p>
<p>ವಿವೇಕಾನಂದ</p>
<p>*<span class="en"> C.W, Vol. VI, P. 439</span></p>

<!-- 349-5/0242-->
<p>೫೦೬. ಸ್ವಾಮಿ ತುರೀಯಾನಂದರಿಗೆ *</p>
<p>ಎಬೇಟೆಸ್ ಯೂನಿಸ್</p>
<p>ಸೆಪ್ಟೆಂಬರ್ ೧೯೦೦ ನನ್ನ ಪ್ರಿಯ ತುರೀಯಾನಂದ,</p>
<p>ಈಗ ತಾನೆ ನಿನ್ನ ಪತ್ರ ಕೈಸೇರಿತು. ಜಗನ್ಮಾತೆಯ ಇಚ್ಛೆಯಂತೆ ಕೆಲಸಗಳೆಲ್ಲಾ ಮುಂದುವರಿಯುವುವು, ಹೆದರಬೇಡ. ಶೀಘ್ರದಲ್ಲಿಯೇ ನಾನು ಮತ್ತಾವುದಾದರೊಂದು ಪ್ರದೇಶಕ್ಕೆ ಹೊರಡುತ್ತೇನೆ, ಬಹುಶಃ ನಾನು ಕಾನ್ಸ್ಟಾಂಟಿನೋಪಲ್ ಮತ್ತು ಇತರ ಪ್ರದೇಶಗಳಿಗೆ ಕೊಂಚಕಾಲ ಪ್ರವಾಸ ಹೊರಡಬಹುದು. ಮುಂದೇನು ಬರಬಹುದೆಂಬುದು ಜಗನ್ಮಯಿಗೇ ಗೊತ್ತು. ಶ್ರೀಮತಿ ವಿಲ್‌ಮಾಟ್‌ರವರಿಂದ ನನಗೊಂದು ಪತ್ರ ಬಂದಿದೆ. ಇದರಿಂದಲೂ ಆಕೆ ತುಂಬಾ ಉತ್ಸಾಹಪೂರಿತ ಳಾಗಿರುವುದು ಕಂಡುಬರುವುದು. ಸ್ಥಿರವಾಗಿ ನಿಂತು, ಮನಃಕ್ಷೇಶಗಳಿಂದ ಬಿಡುಗಡೆ ಹೊಂದು. ಪ್ರತಿಯೊಂದೂ ಸರಿಯಾಗುವುದು. ನಾದ ಮುಂತಾದುವುಗಳನ್ನು ಕೇಳುವುದರಿಂದ ಯಾರಿಗಾದರೂ ತೊಂದರೆಯಾಗುವ ಹಾಗಿದ್ದರೆ ಕೊಂಚ ಕಾಲ ಧ್ಯಾನ ಮಾಡುವುದನ್ನು ನಿಲ್ಲಿಸಿ, ಮಿಾನು ಮಾಂಸದ ಊಟವನ್ನು ಸೇವಿಸಿದರೆ ಅದು ನಿವಾರಣೆಯಾಗುವುದು. ಶರೀರ ಎಡೆಬಿಡದೆ ಕ್ರಮೇಣ ಶಕ್ತಿಗುಂದದೆ ಇದ್ದಲ್ಲಿ ಗಾಬರಿಪಡಿಸಲು ಯಾವ ಕಾರಣವೂ ಇಲ್ಲ.</p>
<p>ನಿನ್ನಿಂದ ಜವಾಬು ಬರುವ ವೇಳೆಗೆ ನಾನು ಈ ಸ್ಥಳವನ್ನು ಬಿಟ್ಟಿರುತ್ತೇನೆ. ಆದ್ದರಿಂದ ನೀನು ಈ ಕಾಗದಕ್ಕೆ ಉತ್ತರವನ್ನು ಇಲ್ಲಿಗೆ ಬರೆಯಬೇಡ.ಶಾರದನ ಪತ್ರಿಕೆಗಳೆಲ್ಲಾ ನನ್ನ ಕೈಸೇರಿದವು. ಕೆಲವು ವಾರಗಳ ಹಿಂದೆ ಅವನಿಗೆ ಬೇಕಾದಷ್ಟು ವಿಷಯಗಳನ್ನು ಬರೆದಿದ್ದೇನೆ. ಮುಂದೆ ಇನ್ನೂ ಹೆಚ್ಚಾಗಿ ಕಳುಹಿಸಬೇಕೆಂದಿದ್ದೇನೆ.</p>
<p>ನಾನು ಮುಂದೆ ಎಲ್ಲಿ ತಂಗುವೆನೆಂದು ನನಗೆ ಗೊತ್ತಿಲ್ಲ. ಇಷ್ಟು ಮಾತ್ರ ಹೇಳಬಲ್ಲೆ. ನಾನು ಚಿಂತೆಗಳಿಂದ ಮುಕ್ತನಾಗಲು ಪ್ರಯತ್ನಿಸುತ್ತಿದ್ದೇನೆ.</p>
<p>ಇಂದು ಕಾಳಿಯಿಂದಲೂ ನನಗೊಂದು ಪತ್ರ ಬಂದಿದೆ. ನಾನು ಅವನಿಗೆ ನಾಳೆ ಜವಾಬು ಬರೆಯುವೆ. ಈ ಶರೀರ ಹೇಗೋ ಸದ್ದಿಲ್ಲದೆ ಹೋಗುತ್ತಿದೆ. ಕೆಲಸ ಮಾಡಿದರೆ ಅನಾರೋಗ್ಯವುಂಟಾಗುವುದು, ವಿಶ್ರಾಂತಿಯಿದ್ದಲ್ಲಿ ಚೆನ್ನಾಗಿರುವುದು, ಇಷ್ಟೆ, ಜಗನ್ಮಾತೆಗೆ ಗೊತ್ತು. ನಿವೇದಿತೆಯೂ ಇಂಗ್ಲೆಂಡಿಗೆ ಹೋಗಿದ್ದಾಳೆ. ಆಕೆ ಮತ್ತು ಶ್ರೀಮತಿ ಬುಲ್ ನಿಧಿಯನ್ನು ಕೂಡಿಸುತ್ತಿದ್ದಾರೆ. ಆಕೆಗೆ ಕಿಷನ್‌ಘರ್‌ನಲ್ಲಿ ತನಗೆ ಅಲ್ಲಿ ಸಿಕ್ಕಿದ ಕೆಲವು ಬಾಲಿಕೆಯರೊಡನೆ ಒಂದು ಶಾಲೆ ತೆರೆಯುವ ಮನಸಿದೆ. ಅವಳಿಗೆ ಏನಾಗುವುದೋ ಅದನ್ನು ಅವಳು ಮಾಡಲಿ. ಇನ್ನು ಮುಂದೆ ಯಾವ ವಿಷಯದಲ್ಲಿಯೂ ನಾನು ಪ್ರವೇಶಿಸುವುದಿಲ್ಲ - ಅಷ್ಟೆ.</p>
<p>*<span class="en"> C.W, Vol. VIII, P. 535</span></p>

<!-- 349-5/0243-->
<p>ನಿನಗೆ ನನ್ನ ಪ್ರೀತಿ ವಿಶ್ವಾಸಗಳು. ಕೆಲಸದ ವಿಚಾರದಲ್ಲಿ ನಾನು ಸಲಹೆ ಕೊಡಬೇಕಾದದ್ದು ಏನೂ ಇಲ್ಲ.</p>
<p>ಸೇವೆಯಲ್ಲಿ ನಿನ್ನ</p>
<p>ವಿವೇಕಾನಂದ ೫೦೭, ಫ್ರೆಂಚ್ ಭಾಷೆಯಿಂದ ಭಾಷಾಂತರವಾದುದು* ೬ನೇ ಪ್ಲೇಸ್ ಡೆಸ್ ಇಟಾಟ್ಸ್ ಯೂನಿಸ್, ಪ್ಯಾರಿಸ್</p>
<p>ಅಕ್ಟೋಬರ್, ೧೯೦೦ ಪ್ರಿಯ ಶ್ರೀಮತಿ,</p>
<p>ನಾನಿಲ್ಲಿ ಸುಖವಾಗಿ, ತೃಪ್ತನಾಗಿರುವೆನು, ಹಲವು ವರುಷಗಳಾದ ಮೇಲೆ ನಾನೀಗ ತುಂಬಾ ಚೆನ್ನಾಗಿರುವೆನು. ಇಲ್ಲಿ ಶ್ರೀ ಬಾಯ್ ಒಂದಿಗೆ ಜೀವನ ಬಹಳ ತೃಪ್ತಿಕರವಾಗಿದೆ. ಪುಸ್ತಕಗಳಿವೆ, ಶಾಂತಿ ಇದೆ. ನನಗೆ ತೊಂದರೆ ಕೊಡುವ ಯಾವುದೂ ಇಲ್ಲಿ ಇಲ್ಲ. - ಆದರೆ ನನ್ನ ಅದೃಷ್ಟದಲ್ಲಿ ಮುಂದೆ ಏನು ಕಾದುಕೊಂಡಿದೆಯೋ ನನಗೆ</p>
<p>ಗೊತ್ತಿಲ್ಲ.</p>
<p>ಈ ನನ್ನ ಪತ್ರ ವಿಚಿತ್ರವಾಗಿದೆ ಅಲ್ಲವೆ? ಆದರೆ ಇದು ನನ್ನ ಪ್ರಥಮ ಪ್ರಯತ್ನ.</p>
<p>ನಿನ್ನ ವಿಶ್ವಾಸಪೂರ್ವಕ</p>
<p>ವಿವೇಕಾನಂದ ೫೦೮. ಸೋದರಿ ಕ್ರಿಸ್ಟನಿಗೆ * * (ಮೂಲ ಫ್ರೆಂಚ್ ಭಾಷೆಯಿಂದ ಅನುವಾದಗೊಂಡುದು) ೬ನೇ ಫೇಸ್‌ಡೆಸ್ ಇಟಾಟ್ಸ್, ಯೂನಿಸ್, ಪ್ಯಾರಿಸ್</p>
<p>೧೪ನೇ ಅಕ್ಟೋಬರ್, ೧೯೦೦ ಪ್ರಿಯ ಕ್ರಿಸ್ಟನ್,</p>
<p>ದೇವರು ನಿನ್ನನ್ನು ಹೆಜ್ಜೆ ಹೆಜ್ಜೆಗೆ ಆಶೀರ್ವದಿಸಲಿ ಎಂಬುದೇ ನನ್ನ ಅನವರತ ಪ್ರಾರ್ಥನೆ.</p>
<p>ನಿನ್ನ ಅಷ್ಟು ಸುಂದರವಾದ, ಶಾಂತವಾದ ಪತ್ರ, ಯಾವ ಶಕ್ತಿಯನ್ನು ನಾನು ಅನೇಕ ವೇಳೆ ಕಳೆದುಕೊಳ್ಳುತ್ತಿದ್ದೆನೋ ಆ ಹೊಸ ಶಕ್ತಿಯನ್ನು ಕೊಟ್ಟಿದೆ.</p>
<p>ನಾನು ಸುಖವಾಗಿದ್ದೇನೆ; ಹೌದು ನಾನು ಸುಖವಾಗಿದ್ದೇನೆ. ಆದರೆ ಮೋಡಗಳು ನನ್ನನ್ನು ಸಂಪೂರ್ಣವಾಗಿ ಬಿಟ್ಟಿಲ್ಲ. ದುರದೃಷ್ಟವಶಾತ್ ಅದು ಕೆಲವು ವೇಳೆ ಬರುವುದು. ಆದರೆ ಹಿಂದೆ ಇದ್ದಷ್ಟು ತೀವ್ರವಾಗಿರುವುದಿಲ್ಲ.</p>
<p>*<span class="en"> C.W, Vol. VII, P. 536</span></p>
<p>**<span class="en"> C.W, Vol. VIII, P. 537</span></p>

<!-- 349-5/0244-->
<p>ನಾನು ಜ್ಯೂಲಿಸ್ ಬಾಯ್ ಎಂಬ ಒಬ್ಬ ಪ್ರಖ್ಯಾತ ಫ್ರೆಂಚ್ ಸಾಹಿತಿಯೊಡನೆ, ಅವನ ಅತಿಥಿಯಾಗಿರುವೆನು. ಅವನು ಕೇವಲ ತನ್ನ ಬರವಣಿಗೆಯಿಂದ ಜೀವನವನ್ನು ಸಾಗಿಸಬೇಕಾಗಿರುವುದರಿಂದ ಅವನು ಶ್ರೀಮಂತನಲ್ಲ. ಆದರೆ ನಮ್ಮಿಬ್ಬರಿಗೂ ಸಮಾನವಾದ ಕೆಲವು ಉದಾತ್ತವಾದ ಭಾವನೆಗಳಿವೆ. ಇಬ್ಬರೂ ಒಟ್ಟಿಗೆ ಸಂತೋಷದಿಂದ ಇರುವೆವು.</p>
<p>ಆತ ಕೆಲವು ವರ್ಷಗಳ ಹಿಂದೆ ನನ್ನನ್ನು ಕಂಡುಹಿಡಿದನು. ಅವನಾಗಲೇ ನನ್ನ ಕೆಲವು ಸಣ್ಣ ಪುಸ್ತಕಗಳನ್ನು ಫ್ರೆಂಚ್ ಭಾಷೆಗೆ ಭಾಷಾಂತರಿಸಿರುವನು. ನಾವು ಯಾವುದನ್ನು ಹುಡುಕಾಡುತ್ತಿರುವೆವೊ ಅದು ಅಂತ್ಯದಲ್ಲಿ ಸಿಕ್ಕುವುದಲ್ಲವೆ?</p>
<p>ಹೀಗೆ ನಾನು ಮಾಡಾಮ್ ಕಾಲ್ಕಿ, ಮಿಸ್ ಮಾಕ್ತಿಯಾಡ್ ಮತ್ತು ಎಮ್. ಜೂಲಿಸ್ ಬಾಯ್ಸ್ ಅವರೊಡನೆ ಪ್ರಯಾಣ ಮಾಡುತ್ತೇನೆ. ಪ್ರಖ್ಯಾತ ಗಾಯಕಿಯಾದ ಮ್ಯಾಡಮ್ ಕಾಲ್ಕಿ ಅವಳ ಅತಿಥಿಯಾಗಿರುತ್ತೇನೆ. ಕಾನ್‌ಸ್ಟಾಂಟಿ ನೋಪಲ್, ಅತಿ ಪೂರ್ವದಲ್ಲಿರುವ ಗ್ರೀಸ್, ಈಜಿಪ್ಟ್ ಮುಂತಾದ ಸ್ಥಳಗಳಿಗೆ ಹೋಗುತ್ತೇವೆ. ಹಿಂತಿರುಗುವಾಗ ವೆನಿಸ್ ನಗರಕ್ಕೆ ಹೋಗುತ್ತೇವೆ.</p>
<p>ನಾನು ಹಿಂತಿರುಗಿ ಬಂದಮೇಲೆ ಪ್ಯಾರಿಸ್ಸಿನಲ್ಲಿ ಕೆಲವು ಉಪನ್ಯಾಸಗಳನ್ನು ಕೊಡಬಹುದು. ಆದರೆ ಅವು ಇಂಗ್ಲಿಷ್‌ನಲ್ಲಿರುವುವು. ಅವನ್ನು ಭಾಷಾಂತರಿಸಿ ಹೇಳುವರು. - ನನ್ನ ಈ ವಯಸ್ಸಿನಲ್ಲಿ ಹೊಸದೊಂದು ಭಾಷೆಯನ್ನು ಕಲಿಯಲು ಕಾಲವಾಗಲೀ ಶಕ್ತಿಯಾಗಲೀ ಇಲ್ಲ. ನಾನೊಬ್ಬ ಮುದುಕ ಅಲ್ಲವೆ? - ಶ್ರೀಮತಿ ಫಂಕಿಗೆ ಅನಾರೋಗ್ಯ. ಅವಳು ತುಂಬಾ ಕಷ್ಟಪಟ್ಟು ಕೆಲಸ ಮಾಡುತ್ತಾಳೆ ಎಂದು ಭಾವಿಸುತ್ತೇನೆ. ಅವಳಿಗೆ ಆಗಲೆ ನರಗಳ ದೌರ್ಬಲ್ಯವಿದೆ. ಅವಳು ಬೇಗ ಗುಣಮುಖಳಾಗುವಳು ಎಂದು ಭಾವಿಸುತ್ತೇನೆ.</p>
<p>ನಾನು ಅಮೆರಿಕಾ ದೇಶದಲ್ಲಿ ಸಂಪಾದನೆ ಮಾಡಿದ ದುಡ್ಡನ್ನೆಲ್ಲಾ ಇಂಡಿಯಾ ದೇಶಕ್ಕೆ ಕಳುಹಿಸುತ್ತಿರುವೆನು. ನಾನೀಗ ಸ್ವತಂತ್ರ: ಹಿಂದಿನಂತೆ ಭಿಕ್ಷುಕ ಸಂನ್ಯಾಸಿ. ನಾನು ಮಠದ ಅಧ್ಯಕ್ಷಗಿರಿಯ ಸ್ಥಾನಕ್ಕೂ ರಾಜೀನಾಮೆ ಕೊಟ್ಟಿದ್ದೇನೆ. ದೇವರ ದಯೆಯಿಂದ ಸದ್ಯಕ್ಕೆ ನಾನು ಮುಕ್ತ. ಇನ್ನು ಮೇಲೆ ನಾನು ಅಂತಹ ಜವಾಬ್ದಾರಿಯನ್ನು ವಹಿಸಿಕೊಳ್ಳುವುದಕ್ಕೆ ಆಗುವುದಿಲ್ಲ. ನಾನಷ್ಟು ಪುಕ್ಕಲ, ದುರ್ಬಲ..</p>
<p>“ಮರದ ರೆಂಬೆಗಳ ಮೇಲೆ ಮಲಗಿದ್ದ ಹಕ್ಕಿಗಳು ಸೂದ್ಯೋದಯವಾದ ಒಡನೆಯೆ ಗಾನ ಮಾಡುತ್ತ ಎದ್ದು ನೀಲಿ ಆಗಸದ ಕಡೆಗೆ ಹಾರಿಹೋಗುವಂತೆ ನನ್ನ ಜೀವನದ ಕೊನೆ.”</p>
<p>ನನಗೆ ಎಷ್ಟೋ ದೊಡ್ಡ ಕಷ್ಟಗಳು ಬಂದವು. ಎಷ್ಟೋ ದೊಡ್ಡ ಜಯವೂ ಸಿಕ್ಕಿತು. ನಾನು ಜಯಗಳಿಸಿರುವುದರಿಂದ ಅದಕ್ಕೆ ಪಟ್ಟ ಕಷ್ಟನಷ್ಟಗಳನ್ನು ಲೆಕ್ಕಿಸುವುದಿಲ್ಲ. ನಾನು ನನ್ನ ಗುರಿಯನ್ನು ಮುಟ್ಟಿರುವೆನು. ನಾನು ಜೀವನ ಸಾಗರದೊಳಕ್ಕೆ</p>

<!-- 349-5/0245-->
<p>ಏತಕ್ಕೆ ಮುಳುಗಿದೆನೋ ಆ ಮುತ್ತು ನನಗೆ ಸಿಕ್ಕಿದೆ. ನನಗೆ ಪ್ರತಿಫಲ ಸಿಕ್ಕಿದೆ. ನಾನು ತೃಪ್ತನಾದೆ.</p>
<p>ನನ್ನ ಜೀವನದಲ್ಲಿ ಈಗ ಒಂದು ಹೊಸ ಅಧ್ಯಾಯ ಪ್ರಾರಂಭವಾಗುವಂತೆ ತೋರುತ್ತಿದೆ. ಜಗನ್ಮಾತೆ ಇನ್ನು ಮೇಲೆ ನನ್ನನ್ನು ನಿಧಾನವಾಗಿ ಮೆತ್ತಗೆ ನಡೆಸುವಂತೆ ಕಾಣುವುದು. ಆತಂಕಗಳಿಂದ ತುಂಬಿ ತುಳುಕಾಡುತ್ತಿರುವ ಮಾರ್ಗದಲ್ಲಿ ಇನ್ನು ಮೇಲೆ ಹೋರಾಡುವುದಿಲ್ಲ. ಈಗ ಹಂಸತೂಲಿಕಾತಲ್ಪದ ಮೇಲೆ ಮಲಗುವುದು ಮಾತ್ರ. ನಿನಗೆ ಇದು ಅರ್ಥವಾಗುವುದೆ? ನಂಬು, ಇದನ್ನು ನಾನು ಚೆನ್ನಾಗಿ ಅರ್ಥಮಾಡಿ ಕೊಳ್ಳುತ್ತಿರುವೆನು.</p>
<p>ನನ್ನ ಜೀವನದ ಅನುಭವಗಳು ಇದುವರೆಗೆ ನನ್ನ ಜೀವನದಲ್ಲಿ ನಾನು ಯಾವುದನ್ನು ಆಸಕ್ತಿಯಿಂದ ಹುಡುಕುತ್ತಿದ್ದೆನೋ, ಅದು ನನಗೆ ದೇವರ ದಯೆಯಿಂದ ಸಿಕ್ಕಿರುವುದು ಎಂಬುದನ್ನು ತೋರಿಸಿವೆ. ಕೆಲವು ವೇಳೆ ಅದನ್ನು ತುಂಬಾ ವ್ಯಥೆಪಟ್ಟಾದ ಮೇಲೆ ಪಡೆದಿರಬಹುದು; ಚಿಂತೆಯಿಲ್ಲ. ಪ್ರತಿಫಲದ ಆನಂದದಲ್ಲಿ ಅದಕ್ಕೆ ಪಟ್ಟ ಕಷ್ಟವಲ್ಲ ಮರೆ ತುಹೋಗುವುದು. ನನ್ನ ಸ್ನೇಹಿತಳೇ, ನೀನೂ ಕೂಡ ಕಷ್ಟಗಳ ಮೂಲಕ ಸಾಗಿ ಹೋಗುತ್ತಿರುವೆ. ನಿನಗೂ ಕೂಡ ಪ್ರತಿಫಲ ದೊರಕುವುದು. ಅಯ್ಯೋ, ನಿನಗೆ ಈಗ ಯಾವುದು ಸಿಕ್ಕಿರುವುದೋ ಅದು ಪ್ರತಿಫಲವಲ್ಲ, ಅದೊಂದು ಅತಿಯಾದ ದುಃಖ. - ನನಗಾದರೂ ನನ್ನ ಕೆಟ್ಟ ಕರ್ಮದ ಮೋಡಗಳು ಅತ್ತ ಸರಿಯುತ್ತಿವೆ, ಮಾಯವಾಗುತ್ತಿವೆ, ನಾನಿದನ್ನು ನೋಡುತ್ತಿರುವೆನು. ನನ್ನ ಸತ್ಕರ್ಮಗಳ ಸೂರ್ಯ ಸುಂದರವಾಗಿ ತೀವ್ರವಾಗಿ ಪ್ರಕಾಶಿಸುತ್ತಿರುವನು. ನನ್ನ ಗೆಳತಿ, ನಿನಗೂ ಕೂಡ ಹೀಗೆಯೇ ಆಗುವುದು. ನನ್ನ ಭಾವಗಳ ತೀವ್ರತೆಯನ್ನು ವ್ಯಕ್ತಪಡಿಸಲು ನನಗಿರುವ ಫ್ರೆಂಚ್ ಭಾಷೆಯ ಜ್ಞಾನ ಸಾಲದು. ಆದರೆ ನಿಜವಾಗಿ ಯಾವ ಭಾಷೆ ತಾನೆ ಇದನ್ನು ಮಾಡಬಲ್ಲದು? - ಆದಕಾರಣವೇ ನಾನು ಇದನ್ನು ಇಲ್ಲಿಗೇ ನಿಲ್ಲಿಸುತ್ತೇನೆ. ನನ್ನ ಭಾವನೆಗಳನ್ನು, ಮೃದುವಾದ, ವಿಶ್ವಾಸದಿಂದ ಕೂಡಿದ ಮನೋರಂಜಕವಾದ ಭಾಷೆಯಿಂದ ನೀನು ಅಲಂಕರಿಸಬೇಕಾಗಿದೆ. ಈಗ ಗುಡ್ನೈಟ್.</p>
<p>ನಿನ್ನ ನಿಷ್ಠಾವಂತನಾದ ಸ್ನೇಹಿತ</p>
<p>ವಿವೇಕಾನಂದ</p>
<p>ವಿ.ಸೂ. - ನಾವು ಪ್ಯಾರಿಸ್ಸಿನಿಂದ ವಿಯನ್ನಾಕ್ಕೆ ಅಕ್ಟೋಬರ್ ೨೯ನೇ ತಾರೀಖು ಹೊರಡುತ್ತೇವೆ. ಶ್ರೀ ಲೆಗೆಟ್ ಬರುವ ವಾರ ಅಮೆರಿಕಾಕ್ಕೆ ಹೊರಡುವನು. ನಮ್ಮ ಮುಂದಿನ ಸ್ಥಳಗಳಿಗೆ ಕಾಗದಗಳನ್ನು ಕಳುಹಿಸುವಂತೆ ಇಲ್ಲಿನ ಪೋಸ್ಟಾಫೀಸಿಗೆ ಹೇಳುತ್ತೇವೆ.</p>

<!-- 349-5/0246-->
<p>೫೦೯. ಮಿಸ್ ಮ್ಯಾಕ್‌ಲಿಯಾಡ್ ಅವರಿಗೆ *</p>
<p>ಪೋರ್ಟ್ ಟ್ರೋಫಿಕ್</p>
<p>೨೬ನೇ ನವೆಂಬರ್, ೧೯೦೦ ಪ್ರಿಯ ಜೋ,</p>
<p>ಹಡಗು ಬರುವುದು ನಿಧಾನವಾಗಿದೆ. ಆದಕಾರಣವೇ ನಾನು ಇನ್ನೂ ಕಾದಿರುವೆನು. ಸದ್ಯಕ್ಕೆ ಇವತ್ತು ಬೆಳಿಗ್ಗೆ ಅದು ಪೋರ್ಸೆ ಸಮಿಾಪದಲ್ಲಿ ಕಾಲುವೆ ಪ್ರವೇಶ ಮಾಡಿತು. ಅಂದರೆ ಎಲ್ಲಾ ಸರಿಯಾಗಿದ್ದರೆ ಇವತ್ತು ಸಂಜೆಯ ಹೊತ್ತಿಗೆ ಅದು ಇಲ್ಲಿಗೆ ಬರಬಹುದು.</p>
<p>ಈ ಎರಡು ದಿನಗಳೂ ಒಬ್ಬನೇ ಜೈಲಿನಲ್ಲಿರುವಂತೆ ಇದ್ದೆ. ನಾನು ಸಹನೆಯಿಂದ ಇದನ್ನು ಸಹಿಸುತ್ತಿರುವೆನು.</p>
<p>- ಹಡಗು ಬದಲಾವಣೆ ಮೂರರಷ್ಟು ಚಾರ್ಜು ಜಾಸ್ತಿ ಎನ್ನುವರು. ಶ್ರೀ ಗೇಜ್‌ರ ಏಜೆಂಟ್ ನನಗೆ ಎಲ್ಲಾ ತಪ್ಪು ಸಲಹೆಗಳನ್ನು ಕೊಟ್ಟನು. ಮೊದಲನೆಯದಾಗಿ ಏನನ್ನಾದರು ಹೇಳುವುದಕ್ಕೆ ಇಲ್ಲಿ ಯಾರೂ ಇರಲಿಲ್ಲ, ನನ್ನನ್ನು ಸ್ವಾಗತಿಸುವುದು ಇರಲಿ. ಎರಡನೆಯದಾಗಿ, ನನ್ನ ಹತ್ತಿರ ಇದ್ದ ಗೇಜ್‌ರ ಟಿಕೇಟನ್ನು ಏಜೆಂಟಿನ ಆಫೀಸಿನಲ್ಲಿ ಸ್ಟೀಮರ್‌ ಟಿಕೆಟ್ಟಿಗೆ ಬದಲಾಯಿಸಬೇಕು ಎಂದು ಯಾರೂ ಹೇಳಲಿಲ್ಲ. ಅದು ಸೂಯೆಜ್‌ನಲ್ಲಿ, ಇಲ್ಲಿ ಅಲ್ಲ. ಆದಕಾರಣ ಸ್ಟೀಮರ್‌ ಹೊತ್ತಾಗಿ ಬರುವುದು ಒಂದು ದೃಷ್ಟಿಯಿಂದ ಒಳ್ಳೆಯದೇ ಆಯಿತು. ನಾನು ಸ್ವೀಮರ್ ಏಜೆಂಟ್‌ನನ್ನು ನೋಡಲು ಹೋದೆ. ಅವನು ಗೇಜ್‌ರ ಪಾಸನ್ನು ಒಂದು ಸರಿಯಾದ ಟಿಕೇಟಿಗೆ ಬದಲಾಯಿಸುವಂತೆ ಹೇಳಿದನು.</p>
<p>ನಾನು ಇಂದು ರಾತ್ರಿ ಯಾವಾಗಲಾದರೂ ಹಡಗನ್ನು ಹತ್ತುತ್ತೇನೆ. ನಾನು ಚೆನ್ನಾಗಿರುವೆನು; ಸಂತೋಷದಿಂದ ಇರುವೆನು. ನಾನು ಈ ತಮಾಷೆಯನ್ನು ಚೆನ್ನಾಗಿ ಆನಂದಿಸುತ್ತಿರುವೆನು. * ಮಡಿಮಾಸೆಲ್ ಹೇಗಿರುವಳು? ಬಾಯ್ ಎಲ್ಲಿ? ಶ್ರೀಮತಿ ಕಾಲ್ಕಿಗೆ ನನ್ನ ಚಿರಂತನ ಕೃತಜ್ಞತೆ ಮತ್ತು ಧನ್ಯವಾದಗಳನ್ನು ತಿಳಿಸು. ಆಕೆ ಬಹಳ ಒಳ್ಳೆಯ ಹೆಂಗಸು. ನೀನು ಪ್ರಯಾಣವನ್ನು ಆನಂದಿಸುತ್ತಿ ಎಂದು ಭಾವಿಸುತ್ತೇನೆ.</p>
<p>ಎಂದಿಗೂ ವಿಶ್ವಾಸಪೂರ್ವಕ ನಿನ್ನ</p>
<p>ವಿವೇಕಾನಂದ</p>
<p><span class="en">*C.W, Vol. VIII, P. 539</span></p>

<!-- 349-5/0247-->
<p>೫೧೦. ಮಿಸ್ ಮ್ಯಾಕ್ಸಿಯಾಡ್ ಅವರಿಗೆ *</p>
<p>ಬೇಲೂರು ಮಠ</p>
<p>೧೧ನೇ ಡಿಸೆಂಬರ್, ೧೯೦೦ ಪ್ರಿಯ ಜೋ,</p>
<p>ನಾನು ಮೊನ್ನೆ ರಾತ್ರಿ ಇಲ್ಲಿಗೆ ಬಂದೆ. ಅಯ್ಯೋ! ನಾನು ಅವಸರಪಟ್ಟು ಬಂದುದರಿಂದಲೂ ಏನೂ ಉಪಯೋಗವಾಗಲಿಲ್ಲ.</p>
<p>ಕ್ಯಾಪ್ಟನ್ ಸೇವಿಯರ್ ಕೆಲವು ದಿನಗಳ ಹಿಂದೆ ಸ್ವರ್ಗಸ್ಥನಾಗಿದ್ದ - ಈ ರೀತಿ ಇಬ್ಬರು ಶ್ರೇಷ್ಠರಾದ ಆಂಗ್ಲೋಯರು ನಮಗೆ - ಹಿಂದೂಗಳಿಗಾಗಿ ಜೀವವನ್ನು ಅರ್ಪಿಸಿದರು. ಯಾವುದನ್ನಾದರೂ ಧರ್ಮಬಲಿ ಎಂದು ಕರೆಯುವ ಹಾಗಿದ್ದರೆ ಇವರದ್ದನ್ನು ಹಾಗೆಂದು ಕರೆಯಬಹುದು. ಈಗ ತಾನೆ ನಾನು ಶ್ರೀಮತಿ ಸೇವಿಯರ್‌ಗೆ ಆಕೆಯ ನಿರ್ಧಾರವನ್ನು ತಿಳಿಸಬೇಕೆಂದು ಪತ್ರ ಬರೆದಿರುವೆನು. - ನಾನು ಆರೋಗ್ಯವಾಗಿದ್ದೇನೆ. ಇಲ್ಲಿಯ ಕೆಲಸಗಳೆಲ್ಲಾ ಪ್ರತಿಯೊಂದು ವಿಧದಿಂದಲೂ ಸಮರ್ಪಕವಾಗಿ ನಡೆಯುತ್ತಿವೆ. ಹೀಗೆ ಅವಸರದಿಂದ ಬರೆಯುತ್ತಿರು ವುದಕ್ಕಾಗಿ ಕ್ಷಮಿಸು. ಸ್ವಲ್ಪ ದಿನಗಳಲ್ಲಿಯೇ ನಾನು ದೀರ್ಘವಾದ ಪತ್ರ ಬರೆಯುವೆ.</p>
<p>ಸತ್ಯದಲ್ಲಿ ಎಂದಿಗೂ ನಿನ್ನ</p>
<p>ವಿವೇಕಾನಂದ</p>
<p>೫೧೧. ಶ್ರೀಮತಿ ಓಲ್ ಬುಲ್ ಅವರಿಗೆ **</p>
<p>ಬೇಲೂರು ಮಠ, ಹೌರಾ ಡಿಸ್ಟ್ರಿಕ್ಸ್, ಬೆಂಗಾಲ್</p>
<p>೧೫ನೇ ಡಿಸೆಂಬರ್, ೧೯೦೦ ಪ್ರಿಯ ತಾಯಿ,</p>
<p>ಮೂರು ದಿನಗಳ ಹಿಂದೆ ನಾನು ಇಲ್ಲಿಗೆ ತಲುಪಿದೆ. ನಾನು ಇಲ್ಲಿಗೆ ಬರುವುದನ್ನು ಯಾರೂ ನಿರೀಕ್ಷಿಸಿರಲಿಲ್ಲ. ಎಲ್ಲರಿಗೂ ಆಶ್ಚರ್ಯವಾಯಿತು.</p>
<p>ನಾನಿಲ್ಲದೇ ಇರುವಾಗ ನಾನು ಭಾವಿಸಿದ್ದುದಕ್ಕಿಂತ ಚೆನ್ನಾಗಿ ಕೆಲಸಗಳು ಸಾಗಿವೆ ಇಲ್ಲಿ ಶ್ರೀ ಸೇವಿಯರ್ ಮಾತ್ರ ತೀರಿಹೋಗಿರುವರು, ನಿಜವಾಗಿಯೂ ಇದೊಂದು ಬಲವಾದ ಪೆಟ್ಟು, ಹಿಮಾಲಯದಲ್ಲಿನ ಕೆಲಸದ ಭವಿಷ್ಯವೇನಾಗುವುದೋ ನನಗೆ ಗೊತ್ತಿಲ್ಲ. ಇನ್ನೂ ಅಲ್ಲಿಯೇ ಇರುವ ಶ್ರೀಮತಿ ಸೇವಿಯರ್ ಅವರಿಂದ ನಾನು ಪ್ರತಿದಿನವೂ ಒಂದು ಪತ್ರವನ್ನು ನಿರೀಕ್ಷಿಸುತ್ತಿರುವೆನು.</p>
<p>*<span class="en"> C.W, Vol. VI, P 439</span></p>
<p>**<span class="en"> C.W, Vol. VIII, P. 540</span></p>

<!-- 349-5/0248-->
<p>ನೀವು ಹೇಗಿರುವಿರಿ? ಎಲ್ಲಿರುವಿರಿ? ಇಲ್ಲಿ ಬೇಗ ನನ್ನ ವ್ಯವಹಾರವೆಲ್ಲ ಸರಿಯಾಗುವುದು ಎಂದು ಭಾವಿಸುತ್ತೇನೆ. ಅವುಗಳನ್ನು ಸರಿಮಾಡಲು ಸಾಧ್ಯವಾದಷ್ಟೂ ಪ್ರಯತ್ನಿಸುತ್ತಿರುವೆನು. - ನೀವು ನನ್ನ ಸೋದರ ಸೊಸೆಗೆ ಕಳುಹಿಸುತ್ತಿದ್ದ ಹಣವನ್ನು ಇನ್ನು ಮೇಲೆ ನನ್ನ ವಿಳಾಸಕ್ಕೆ ಕಳುಹಿಸಿ, ಚೆಕ್ಕನ್ನು ನನ್ನ ಹೆಸರಿಗೆ ಕಳುಹಿಸಿ, ನಾನು ಅದನ್ನು ಕ್ಯಾಷ್ ಮಾಡಿ ಅವಳಿಗೆ ಹಣವನ್ನು ಕಳುಹಿಸುತ್ತೇನೆ. ಅವಳಿಗೆ ನನ್ನ ಮೂಲಕ ಹಣ ಹೋಗುವುದು ಒಳ್ಳೆಯದು.</p>
<p>ಶಾರದಾನಂದ ಮತ್ತು ಬ್ರಹ್ಮಾನಂದರು ಎಷ್ಟೋ ಮೇಲಾಗಿರುವರು. ಈ ವರುಷ ಇಲ್ಲಿ ಮಲೇರಿಯಾ ಬಹಳ ಕಡಿಮೆ. ಇಲ್ಲಿ ಸಾಕಾದಷ್ಟು ಶುದ್ಧವಾದ ನೀರು ಸಿಕ್ಕಿದರೆ ಮಾತ್ರ ಇಲ್ಲಿಯ ಪರಿಸ್ಥಿತಿ ಉತ್ತಮಗೊಳ್ಳುವುದು.</p>
<p>ವಿವೇಕಾನಂದ</p>
<p>೫೧೨. ನಿವೇದಿತಾಳಿಗೆ*</p>
<p>ಬೇಲೂರು ಮಠ ೧೯ನೇ ಡಿಸೆಂಬರ್, ೧೯೦೦</p>
<p>ಪ್ರಿಯ ನಿವೇದಿತಾ,</p>
<p>ಭೂಖಂಡದ ಇತ್ತಕಡೆಯಿಂದ ಒಂದು ಧ್ವನಿ ಹೇಗಿರುವೆ ಎಂದು ಕೇಳುತ್ತಿದೆ. ನಿನಗೆ ಆಶ್ಚರ್ಯವಾಗುತ್ತಿಲ್ಲವೆ? ನಿಜವಾಗಿಯೂ ನಾನು ಒಬ್ಬ ಪ್ರವಾಸಿ, ಬೆಡಗು ಮತ್ತು ಚಟುವಟಿಕೆಯಿಂದ ಕೂಡಿದ ಪ್ಯಾರಿಸ್, ನಿರುತ್ಸಾಹಕರವಾದ ಪುರಾತನ ಕಾನ್‌ಸ್ಟಾಂಟಿನೋಪಲ್, ಥಳಥಳಿಸುತ್ತಿರುವ ಪುಟ್ಟ ಅಥೆನ್ಸ್, ಪಿರಮಿಡ್ಡುಗಳಿಂದ ಕೂಡಿದ ಕೈರೋ, ಇವುಗಳನ್ನೆಲ್ಲಾ ಹಿಂದೆ ಬಿಟ್ಟು ಈಗ ಗಂಗಾನದೀ ತೀರದ ಮಠದಲ್ಲಿರುವ ನನ್ನ ಕೋಣೆಯಲ್ಲಿ ಕುಳಿತು ಬರೆಯುತ್ತಿದ್ದೇನೆ, ಇದೆಷ್ಟು ಮೌನವಾಗಿ ನಿಶ್ಚಲವಾಗಿದೆ. ವಿಶಾಲವಾದ ನದಿ ಉಜ್ವಲವಾದ ರವಿಕಿರಣಗಳೊಡನೆ ನರ್ತಿಸುತ್ತಿದೆ. ಕೇವಲ ಒಮ್ಮೊಮ್ಮೆ ಇಲ್ಲಿಗೆ ಬರುವ ಸಾಮಾನು ತರುವ ದೋಣಿಗಳು ತಮ್ಮ ಹುಟ್ಟುಹಾಕುವಿಕೆಯಿಂದ ಈ ಮೌನವನ್ನು ಭಂಗಿಸುವುವು. ಇಲ್ಲಿ ಈಗ ಚಳಿಗಾಲ. ಆದರೆ ಮಧ್ಯಾಹ್ನದ ಹೊತ್ತು ಪ್ರತಿ ದಿನವೂ ಶಾಖವಾಗಿ ಪ್ರಕಾಶಮಾನವಾಗಿರುತ್ತದೆ. ಆದರೆ ಇದು ದಕ್ಷಿಣ ಕ್ಯಾಲಿಫೋರಿಯಾದ ಚಳಿಗಾಲದಂತಿದೆ. ಎಲ್ಲೆಡೆಯೂ ಹಸಿರು ಹೊಂಬಣ್ಣಗಳಿಂದ ಕೂಡಿದೆ. ಹುಲ್ಲು ಮುಟ್ಟುವುದಕ್ಕೆ ಮಕಮಲ್ಲಿನಂತಿರುವುದು. ಆದರೂ ಗಾಳಿ ಶೀತಲವಾಗಿ, ತೇವಾಂಶವಿಲ್ಲದೆ ಆಹ್ಲಾದಕರವಾಗಿದೆ.</p>
<p>ನಿನ್ನ</p>
<p>ವಿವೇಕಾನಂದ</p>
<p>*<span class="en"> C.W, Vol. VI, P 440</span></p>

<!-- 349-5/0249-->
<p>೫೧೩. ಮಿಸ್ ಮ್ಯಾಕ್‌ಲಿಯಾಡ್‌ಗೆ*</p>
<p>ಬೇಲೂರು ಮಠ</p>
<p>೨೬ನೇ ಡಿಸೆಂಬರ್, ೧೯೦೦ ಪ್ರಿಯ ಜೋ,</p>
<p>- ಅಂಚೆಯ ಮೂಲಕ ನಿನ್ನ ಪತ್ರದೊಡನೆಯೇ ತಾಯಿಯ ಮತ್ತು ಆಲ್ಪರ್ರ ಕಾಗದವೂ ಕೈ ಸೇರಿದುವು. ಆಲ್ಟ‌ರ ವಿದ್ಯಾವಂತ ಮಿತ್ರರು ರಷ್ಯಾದ ವಿಚಾರವಾಗಿ ಏನು ಹೇಳಿರುವರೋ ಅದೇ ಸ್ವಲ್ಪ ಹೆಚ್ಚು ಕಡಿಮೆ ನನ್ನ ಅಭಿಪ್ರಾಯವೂ ಆಗಿರುವುದು. ಆದರೆ ಹಾಗೆ ಯೋಚಿಸಲು ಕೇವಲ ಒಂದು ಪ್ರತಿಬಂಧಕವಿದೆ - ಹಿಂದೂ ಜನಾಂಗಕ್ಕೆ ರಷ್ಯನ್ನರಾಗಲು ಸಾಧ್ಯವೆ ಎಂದು ?</p>
<p>ನಾನು ಇಲ್ಲಿಗೆ ಬಂದು ಸೇರುವಷ್ಟರಲ್ಲಿ ಪ್ರಿಯ ಸೇವಿಯರ್ ತೀರಿಹೋಗಿದ್ದರು. ಹಿಂದೂಗಳ ಪದ್ದತಿಯಂತೆ ಶವವನ್ನು ಹಾರಗಳಿಂದ ಅಲಂಕರಿಸಿ ಬಾಲಕರು ವೇದಮಂತ್ರಗಳನ್ನು ಘೋಷಿಸುತ್ತಿರಲು, ಅವರ ಕುಟೀರದ ಹತ್ತಿರ ಹರಿಯುತ್ತಿದ್ದ ನದೀ ತೀರಕ್ಕೆ ಬ್ರಾಹ್ಮಣರು ಹೆಣವನ್ನು ಹೊತ್ತುಕೊಂಡು ಹೋಗಿ ದಹನ ಮಾಡಿದರು.</p>
<p>ನಮ್ಮ ಮಹೋದ್ದೇಶಕ್ಕೆ ಆಗಲೇ ಎರಡು ಧರ್ಮಬಲಿಗಳಾದವು. ಪ್ರೀತಿಯ ಪುರಾತನ ಇಂಗ್ಲೆಂಡ್ ಮತ್ತು ಅದರ ವೀರ ಸಂತತಿಯನ್ನು ನಾನು ಪ್ರೀತಿಸುವಂತೆ ಇದು ಮಾಡುತ್ತಿದೆ. ಭವಿಷ್ಯ ಭಾರತದ ಸಸಿಗೆ ಇಂಗ್ಲೆಂಡಿನ ಅತ್ಯಂತ ಉತ್ಕೃಷ್ಟವಾದ ರಕ್ತವನ್ನು ಜಗನ್ಮಾತೆಯು ಧಾರೆಯೆರೆಯುತ್ತಿರುವಳು. ಜೈ ಜಗನ್ಮಾತೆ! - ಪ್ರಿಯ ಶ್ರೀಮತಿ ಸೇವಿಯರ್‌ರವರು ಸಮಾಧಾನದಿಂದಿದ್ದಾರೆ. ಆಕೆ ನನಗೆ ಪ್ಯಾರಿಸ್‌ಗೆ ಬರೆದ ಕಾಗದ ಇಂದೆ ಟಪ್ಪಾಲಿನಲ್ಲಿ ನನ್ನ ಕೈಗೆ ಬಂತು. ನಾನು ಆಕೆಯ ಭೇಟಿಗಾಗಿ ನಾಳೆ ಹೋಗುತ್ತಿದ್ದೇನೆ. ಆ ಪ್ರೀತಿಯ ಕೆಚ್ಚೆದೆಯ ಆತ್ಮವನ್ನು ದೇವರು ಆಶೀರ್ವದಿಸಲಿ !</p>
<p>ನಾನು ಶಾಂತನಾಗಿ ಶಕ್ತಿಯುತನಾಗಿದ್ದೇನೆ. ಯಾವ ಸಂದರ್ಭದಲ್ಲೂ ನಾನು ಕೆಳಗಿಳಿದಿಲ್ಲ. ಈಗಲೂ ಜಗದಂಬೆ ನಾನು ಖಿನ್ನಳಾಗಲು ಬಿಡಳು.</p>
<p>ಈಗ ಇಲ್ಲಿ ಚಳಿಗಾಲ ಆರಂಭವಾಗಿರುವುದರಿಂದ ಹವಾ ತುಂಬಾ ಹಿತಕರವಾಗಿದೆ. ಹಿಮಸಹಿತವಾದ ಹಿಮಾಲಯವು ಈಗ ಇದಕ್ಕಿಂತ ಸುಂದರವಾಗಿರುವುದು.</p>
<p>ನ್ಯೂಯಾರ್ಕ್‌ನಿಂದ ಹೊರಟ ಆ ತರುಣ ಜಾನ್‌ಸ್ಟನ್ ಬ್ರಹ್ಮಚರ್ಯದೀಕ್ಷೆ ಪಡೆದು ಈಗ ಮಾಯಾವತಿಯಲ್ಲಿರುವನು. ನಾನು ಈಗ ಪರ್ವತ ಪ್ರದೇಶಗಳಿಗೆ ಹೋಗುತ್ತಿರುವುದರಿಂದ ಮಠಕ್ಕೆ ಶಾರದಾನಂದರ ಹೆಸರಿನಲ್ಲಿ ಹಣವನ್ನು ಕಳುಹಿಸು.</p>
<p>*<span class="en"> C.W, Vol. VI, P. 440</span></p>

<!-- 349-5/0250-->
<p>ಇಲ್ಲಿಯ ಕೆಲಸವನ್ನು ಎಲ್ಲರೂ ಎಷ್ಟು ಸಾಧ್ಯವೋ ಅಷ್ಟು ಚೆನ್ನಾಗಿ ಮಾಡಿದ್ದಾರೆ. ನಾನು ಸಂತೋಷವಾಗಿದ್ದೇನೆ. ನನ್ನ ಈ ನರಗಳ ಉದ್ವೇಗದಿಂದ ಒಬ್ಬ ಮೂರ್ಖನಾಗಿದ್ದೇನೆಂದು ಭಾಸವಾಗುತ್ತಿದೆ.</p>
<p>ಅವರೆಲ್ಲಾ ಎಂದಿನಂತೆ ಸಹೃದಯರಾಗಿ ಪೂರ್ಣ ಶ್ರದ್ದೆ ಯುಳ್ಳವ ರಾಗಿರುವರು. ಎಲ್ಲರೂ ಆರೋಗ್ಯದಿಂದಿರುವರು. ಶ್ರೀಮತಿ ಬುಲ್‌ಗೆ ಇದನ್ನು ಬರೆ ಮತ್ತು ಆಕೆ ಹೇಳುವುದು ಯಾವಾಗಲೂ ಸರಿಯೆಂದೂ, ನಾನು ಹೇಳುವುದೇ ಯಾವಾಗಲೂ ತಪ್ಪಾಗುವುದೆಂದೂ ಹೇಳು, ನೂರು ಸಾವಿರ ಬಾರಿ ಆಕೆಯ ಕ್ಷಮಾಪಣೆ ಕೇಳಿದೆನೆಂದು ತಿಳಿಸು.</p>
<p>ಆಕೆಗೆ ಮತ್ತು ಮ-ಗೆ ನನ್ನ ವಿಶ್ವಾಸಗಳನ್ನು ತಿಳಿಸು.</p>
<p>ನಾನು ಹಿಂದೆ ಮುಂದೆ ನೋಡಿದಾಗ ಎಲ್ಲಾ ಸರಿಯಾಗಿ ಕಾಣುವುದು. ನನ್ನ ದುಃಖದ ಗಾಢಾಂಧಕಾರದಲ್ಲಿಯೂ ಒಂದು ದಿವ್ಯಜ್ಯೋತಿ ಮಿನುಗುತ್ತಿದೆ.</p>
<p>ಮ -, ಶ್ರೀಮತಿ ಕ -, ಮತ್ತು ಪ್ರಿಯ ಜೂಲ್ ಬಾಯ್ ಮತ್ತು ಪ್ರಿಯ ಜೋ, ನಿಮಗೆ ನನ್ನ ಅನಂತ ಪ್ರೀತಿ ಮತ್ತು ಪ್ರಣಾಮಗಳು.</p>
<p>ನಿನ್ನ</p>
<p>ವಿವೇಕಾನಂದ</p>
<p>೫೧೪. ಸ್ವಾಮಿ ರಾಮಕೃಷ್ಣಾನಂದರಿಗೆ *</p>
<p>ಬೇಲೂರು ಮಠ</p>
<p>೨೬ನೇ ಡಿಸೆಂಬರ್, ೧೯೦೦ ಪ್ರಿಯ ಶಶಿ,</p>
<p>ನಿನ್ನ ಪತ್ರದಿಂದ ಸಮಾಚಾರವೆಲ್ಲಾ ತಿಳಿಯಿತು. ನಿನ್ನ ಆರೋಗ್ಯ ಚೆನ್ನಾಗಿ ಇಲ್ಲದೇ ಇದ್ದರೆ ನೀನು ಖಂಡಿತವಾಗಿಯೂ ಇಲ್ಲಿಗೆ ಬರಕೂಡದು. ಅದೂ ಅಲ್ಲದೆ ನಾಳೆ ಮಾಯಾವತಿಗೆ ಹೋಗುತ್ತಿರುವೆ. ನಾನು ಅಲ್ಲಿಗೆ ಒಮ್ಮೆ ಹೋಗುವುದು ಅತ್ಯಂತ ಆವಶ್ಯಕವಾಗಿದೆ.</p>
<p>ಅಳಸಿಂಗ ಇಲ್ಲಿಗೆ ಬಂದರೆ ನಾನು ಹಿಂತಿರುಗಿ ಬರುವವರೆಗೆ ಅವನು ಕಾಯ ಬೇಕಾಗುವುದು. ಕನೈನ ವಿಷಯದಲ್ಲಿ ಇಲ್ಲಿರುವವರು ಯಾವ ಇತ್ಯರ್ಥಕ್ಕೆ ಬಂದಿರುವರೋ ನನಗೆ ಗೊತ್ತಿಲ್ಲ. ನಾನು ಆಲೋರಾದಿಂದ ಬೇಗನೇ ಬರುತ್ತೇನೆ. ಅನಂತರ ನಾನು ಮದ್ರಾಸಿಗೆ ಬೇಕಾದರೆ ಬರಬಹುದು. ವಾಣಿಯಂಬಾಡಿಯಿಂದ ನನಗೆ ಒಂದು ಕಾಗದ ಬಂದಿದೆ. ಅಲ್ಲಿಯ ಜನರಿಗೆ ಒಂದು ಕಾಗದ ಬರೆದು ನನ್ನ ಪ್ರೀತಿ ಮತ್ತು ಆಶೀರ್ವಾದಗಳನ್ನು ಅವರಿಗೆ ತಿಳಿಸು. ನಾನು ಮದ್ರಾಸಿಗೆ ಬಂದಾಗ</p>
<p>*<span class="en"> C.W Vol. V, P150</span></p>

<!-- 349-5/0251-->
<p>ಅವರನ್ನು ಖಂಡಿತ ನೋಡುತ್ತೇನೆ ಎಂದು ತಿಳಿಸು. ಎಲ್ಲರಿಗೂ ನನ್ನ ಪ್ರೀತಿಯನ್ನು ತಿಳಿಸು, ತುಂಬಾ ಕಷ್ಟಪಟ್ಟು ಕೆಲಸ ಮಾಡಬೇಡ. ಇಲ್ಲಿ ಎಲ್ಲಾ ಚೆನ್ನಾಗಿದೆ.</p>
<p>ನಿನ್ನ ವಿಶ್ವಾಸಪೂರ್ವಕ</p>
<p>ವಿವೇಕಾನಂದ ೫೧೫. ಶ್ರೀಮತಿ ಓಲ್ ಬುಲ್ ಅವರಿಗೆ *</p>
<p>ಪ್ರಬುದ್ಧ ಭಾರತ ಆಫೀಸು, ಅತಾಶ್ರಮ</p>
<p>ಮಾಯಾವತಿ, ಆಲೋರ</p>
<p>ಜನವರಿ ೬, ೧೯೦೧ ಪ್ರಿಯ ತಾಯಿ, ಆ ಡಾಕ್ಟರ್‌ ಬೋಸ್ ನಿಮ್ಮ ಮೂಲಕ ಕಳುಹಿಸಿದ ನಾಸದೀಯ ಸೂಕ್ತದ ಅನುವಾದವನ್ನು ನಾನು ಈಗಲೇ ಕಳುಹಿಸುತ್ತಿರುವೆನು. ನಾನು ಸಾಧ್ಯವಾದಷ್ಟೂ ಪದಶಃ ಅನುವಾದಕ್ಕೆ ಪ್ರಯತ್ನಿಸಿದ್ದೇನೆ.</p>
<p>ಇಷ್ಟು ಹೊತ್ತಿಗೆ ಡಾಕ್ಟರ್ ಬೋಸ್ ಚೆನ್ನಾಗಿ ಗುಣಮುಖವಾಗಿರಬೇಕು ಎಂದು ಭಾವಿಸುತ್ತೇನೆ. - ಶ್ರೀಮತಿ ಸೇವಿಯರ್ ಬಹಳ ದೃಢವಾದ ಮನಸ್ಸಿನವಳು. ಅವಳು ಗಂಡನ ಸಾವನ್ನು ಧೈರ್ಯವಾಗಿ, ಮೌನವಾಗಿ ಸಹಿಸಿರುವಳು. ಅವಳು ಏಪ್ರಿಲ್‌ನಲ್ಲಿ ಇಂಗ್ಲೆಂಡಿಗೆ ಬರುತ್ತಾಳೆ. ನಾನೂ ಅವಳ ಜೊತೆಯಲ್ಲಿ ಹೋಗುತ್ತೇನೆ.</p>
<p>ಈ ಬೇಸಗೆಯ ಹೊತ್ತಿಗೆ ಸಾಧ್ಯವಾದಷ್ಟು ಬೇಗ ನಾನು ಇಂಗ್ಲೆಂಡಿಗೆ ಬರಬೇಕಾಗಿದೆ. ಅವಳು ತನ್ನ ಗಂಡನಿಗೆ ಸಂಬಂಧ ಪಟ್ಟ ವಿಷಯಗಳನ್ನು ವಿಚಾರಿಸಿ ಕೊಳ್ಳಬೇಕಾಗಿರುವುದರಿಂದ ಇಂಗ್ಲೆಂಡಿಗೆ ಹೋಗಬೇಕಾಗಿದೆ. ನಾನೂ ಅವಳ ಜೊತೆಯಲ್ಲಿ ಬರುತ್ತೇನೆ.</p>
<p>ಈ ಸ್ಥಳ ಬಹಳ ಸುಂದರವಾಗಿದೆ. ಆಶ್ರಮವನ್ನು ಬಹಳ ರಮ್ಯವಾಗಿ ಕಟ್ಟಿರುವರು. ಹಲವು ಎಕರೆಗಳಷ್ಟು ವಿಸ್ತಾರವಾದ ಸ್ಥಳ ಇದು. ಇದನ್ನು ಚೆನ್ನಾದ ಸಿ ತಿಯಲ್ಲಿಯೂ ಇಟ್ಟುಕೊಂಡಿರುವರು. ಮುಂದೆಯೂ ಕೂಡ ಶ್ರೀಮತಿ ಸೇವಿಯರ್ ಇಟ್ಟು ಕೊಂಡಿರುವಂತೆಯೇ ಇಟ್ಟುಕೊಂಡಿರುತ್ತಾರೆ ಎಂದು ಭಾವಿಸುತ್ತೇನೆ. ಅವಳಿಗೇನೂ ಇದೇ</p>
<p>ಇಷ್ಟ.</p>
<p>ಜೋನಿಂದ ಬಂದ ಕೊನೆಯ ಕಾಗದದಲ್ಲಿ ಅವಳು ಮೇಡಂ ಕಾಲ್ವೆಯೊಂದಿಗೆ ಹೋಗುತ್ತಿರುವೆ ಎಂದು ತಿಳಿಸಿದ್ದಳು.</p>
<p>ಮಾರ್ಗಾಟ್ ತನ್ನ ಪಾಂಡಿತ್ಯದ ಪ್ರಯೋಜನವನ್ನು ಮುಂದಿನ ಜನಾಂಗಕ್ಕೂ ಉಳಿಸಲು ಯೋಚಿಸುತ್ತಿದ್ದಾಳೆ ಎಂಬುದನ್ನು ಕೇಳಿ ನನಗೆ ತುಂಬಾ ಸಂತೋಷವಾಯಿತು. ಜನ ಇಲ್ಲಿ ಅವಳ ಪುಸ್ತಕವನ್ನು ಮೆಚ್ಚುವರು. ಆದರೆ ಪ್ರಕಾಶಕರು ಅದರ ಮಾರಾಟದ ವಿಷಯದಲ್ಲಿ ಯಾವ ತೊಂದರೆಯನ್ನೂ ತೆಗೆದುಕೊಳ್ಳುವಂತೆ ಕಾಣುವುದಿಲ್ಲ.</p>
<p>*<span class="en"> C.W, Vol. V, P. 151</span></p>

<!-- 349-5/0252-->
<p>ಕಲ್ಕತ್ತೆಯಲ್ಲಿ ಮೊದಲನೆಯ ದಿನದ ಅನುಭವವೆಂದರೆ ನನ್ನ ಹಳೆಯ ಖಾಯಿಲೆ ಆಸ್ತಮಾ ಹಿಂತಿರುಗಿದ್ದು. ನಾನು ಅಲ್ಲಿದ್ದ ಎರಡು ವಾರಗಳೂ ರಾತ್ರಿಯ ಹೊತ್ತು ಕೆಲವು ಕಾಲ ಪ್ರಜ್ಞೆಯೇ ತಪ್ಪಿಹೋಗುತ್ತಿತ್ತು. ನಾನು ಹಿಮಾಲಯದಲ್ಲಿ ಆರೋಗ್ಯ ದಿಂದಿರುವೆನು.</p>
<p>ಇಲ್ಲಿ ಚೆನ್ನಾಗಿ ಹಿಮ ಬೀಳುತ್ತಿದೆ. ಒಂದು ಸಲ ದಾರಿಯಲ್ಲಿ ಹಿಮ ಮಾರುತಕ್ಕೆ ಸಿಕ್ಕಬೇಕಾಯಿತು. ಆದರೆ ಇಲ್ಲೇನೂ ಅಷ್ಟು ಚಳಿಯಿಲ್ಲ. ಕಳೆದ ಎರಡು ದಿನಗಳಿಂದ ನನ್ನ ಸುತ್ತಮುತ್ತಲೂ ಹಿಮ ಇದ್ದರೂ ಅದರಿಂದ ನನಗೆ ಒಳ್ಳೆಯದೇ ಆದಂತಿದೆ.</p>
<p>ಈವತ್ತು ನಾನು ಶ್ರೀಮತಿ ಸೇವಿಯರ್ ಅವರ ಜಮಾನು ನೋಡಲು ಹಿಮದ ಮೇಲೆ ಒಂದು ಮೈಲಿ ದಿಣ್ಣೆಯನ್ನು ಹತ್ತಿಹೋದೆ. ಸುತ್ತಲೂ ಬೇಕಾದಷ್ಟು ತೋಟಗಳು, ಹೊಲಗಳು, ಹಣ್ಣಿನ ಗಿಡಗಳು, ದೊಡ್ಡ ಕಾಡುಗಳು ಇವೆ. ವಾಸಮಾಡುವ ಮನೆಗಳಾದರೂ ಸರಳವಾಗಿವೆ, ಶುಭ್ರವಾಗಿವೆ, ಸುಂದರವಾಗಿವೆ. ಎಲ್ಲಕ್ಕಿಂತ ಹೆಚ್ಚಾಗಿ ವಾಸಕ್ಕೆ ಯೋಗ್ಯವಾಗಿವೆ.</p>
<p>ನೀವು ಅಮೆರಿಕಾಕ್ಕೆ ಬೇಗ ಹೋಗುವಿರಾ? ಇಲ್ಲದೇ ಇದ್ದರೆ ಇನ್ನು ಮೂರು ತಿಂಗಳಲ್ಲಿ ಲಂಡನ್ನಿನಲ್ಲಿ ನಿಮ್ಮನ್ನು ನೋಡಬಹುದು.</p>
<p>ಮಿಸ್ ಅಲ್ಕಾಕ್‌ಗೆ ನನ್ನ ಹಾರ್ದಿಕ ವಿಶ್ವಾಸವನ್ನು ತಿಳಿಸಿ, ಮಿಸ್ ಮುಲ್ಲರ್ ಅವರನ್ನು ನೋಡಿದಾಗ ನನ್ನ ಎಂದಿಗೂ ಬತ್ತದ ಪ್ರೇಮವನ್ನು ಅವಳಿಗೆ ತಿಳಿಸಿ. ಅದರಂತೆಯೇ ಸ್ವರಿಗೂ ಕೂಡ. ನಾನು ಕಲ್ಕತ್ತೆಯಲ್ಲಿ ನನ್ನ ತಾಯಿ ಮತ್ತು ಸೋದರ ಸೊಸೆ ಮುಂತಾದವರನ್ನೆಲ್ಲಾ ನೋಡಿರುವೆನು.</p>
<p>ನೀವು ನನ್ನ ಸೋದರ ಸೊಸೆಗೆ ಕಳುಹಿಸುವ ದುಡ್ಡನ್ನು ನನ್ನ ಹೆಸರಿಗೇ ದಯವಿಟ್ಟು ಕಳುಹಿಸಿ, ನಾನು ಚೆಕ್ಕನ್ನು ಕ್ಯಾಷ್‌ಮಾಡಿ ಅವಳಿಗೆ ಹಣವನ್ನು ಕೊಡುತ್ತೇನೆ. ಶಾರದಾನಂದ ಮತ್ತು ಬ್ರಹ್ಮಾನಂದರು ನಾನು ಕಳೆದ ಸಲ ಮಠ ಬಿಟ್ಟಾಗ ಆರೋಗ್ಯವಾಗಿದ್ದರು. ಇಲ್ಲಿರುವವರೆಲ್ಲ ತಮ್ಮ ಪ್ರೇಮವನ್ನು ನಿಮಗೆ ಕಳುಹಿಸುವರು.</p>
<p>ಎಂದಿಗೂ ನಿಮ್ಮನ್ನು ಪ್ರೀತಿಸುವ ಮಗ,</p>
<p>ವಿವೇಕಾನಂದ ವಿ. ಸೂ. - ಕಾಳಿ ಮಾತೆಯು ಆಗಲೇ ಎರಡು ಬಲಿಗಳನ್ನು ತೆಗೆದುಕೊಂಡಿರುವಳು. ನಮ್ಮ ಕಾರ್ಯಕ್ಕೆ ಆಗಲೇ ಇಬ್ಬರು ಐರೋಪ್ಯರು ತಮ್ಮ ಪ್ರಾಣದಾನ ಮಾಡಿರುವರು. ಇನ್ನು ಮೇಲೆ ಅದು ಚೆನ್ನಾಗಿ ಬೆಳೆಯುವುದು. - ಆಲ್‌ಬಾ ಮತ್ತು ಶ್ರೀಮತಿ ವ್ಯಾಗನ್ ಅವರಿಗೆ ನನ್ನ ಪ್ರೀತಿಗಳು. ಸುತ್ತಲೂ ಆರು ಇಂಚುಗಳವರೆಗೆ ಹಿಮ ಬಿದ್ದಿದೆ. ಸೂರ್ಯನಾದರೊ ಉಜ್ವಲವಾಗಿ ಕಾಂತಿಯನ್ನು ಬೀರುತ್ತಿರುವನು. ಈಗ ಹಗಲಿನ ಮಧ್ಯದಲ್ಲಿ ಹೊರಗೆ ಕುಳಿತುಕೊಂಡು ಓದುತ್ತಿರುವೆವು, ಸುತ್ತಲೂ ಹಿಮ ಬೀಳುತ್ತಿದೆ. ಇಲ್ಲಿ ಹಿಮ ಬೀಳುತ್ತಿದ್ದರೂ ಛಳಿ</p>

<!-- 349-5/0253-->
<p>ಅಷ್ಟಿಲ್ಲ. ಗಾಳಿಯಾದರೊ ಒಣಗಿದೆ (ತೇವಾಂಶವಿಲ್ಲ), ಆರೋಗ್ಯಕರವಾಗಿದೆ. ನೀರು ಹೊಗಳಿಕೆಯನ್ನೂ ಮೀರಿದ್ದಾಗಿದೆ.</p>
<p>೫೧೬. ಶ್ರೀಯುತ ಇಟಿ. ಸ್ಟರಿಯವರಿಗೆ *</p>
<p>ಮಾಯಾವತಿ</p>
<p>ಹಿಮಾಲಯ, ೧೫ನೇ ಜನವರಿ, ೧೯೦೧ ನನ್ನ ಪ್ರಿಯ ಸ್ವರಿ, - ನೀನು ಇಂಗ್ಲೆಂಡಿನಲ್ಲಿ ಕೆಲಸಕ್ಕೋಸ್ಕರ ಕೈಯಲ್ಲಿಟ್ಟುಕೊಂಡಿದ್ದ ೧೫೨೯-೫-೫ ರೂ.ಗಳನ್ನು ಮಠಕ್ಕೆ ಕಳುಹಿಸಿಕೊಟ್ಟಿರುವುದಾಗಿ ಶಾರದಾನಂದನಿಂದ ತಿಳಿಯಿತು. ಅದು ಸರಿಯಾದ ರೀತಿಯಲ್ಲಿ ವಿನಿಯೋಗವಾಗುವುದೆಂದು ನನಗೆ ದೃಢ ನಂಬುಗೆ ಇದೆ.</p>
<p>ಸುಮಾರು ಮೂರು ತಿಂಗಳ ಹಿಂದೆ ಕ್ಯಾಪ್ಟನ್ ಸೇವಿಯರ್ ತೀರಿಹೋದರು. ಅವರು ಇಲ್ಲಿ ಈ ಪರ್ವತ ಪ್ರದೇಶವನ್ನು ಸೊಗಸಾಗಿ ಮಾಡಿದ್ದಾರೆ. ಶ್ರೀಮತಿ ಸೇವಿಯರ್ ಅದನ್ನು ಹಾಗೆಯೇ ನಡೆಸಿಕೊಂಡು ಬರಲು ನಿರ್ಧರಿಸಿದ್ದಾರೆ. ನಾನು ಆಕೆಯನ್ನು ನೋಡಲು ಇಲ್ಲಿಗೆ ಬಂದಿದ್ದೇನೆ. ನಾನು ಬಹುಶಃ ಇಂಗ್ಲೆಂಡಿಗೆ ಆಕೆಯೊಡನೆ ಬರಬಹುದು. . - ನಾನು ಪ್ಯಾರಿಸ್ಸಿನಿಂದ ನಿನಗೊಂದು ಪತ್ರ ಬರೆದೆ. ನಿನಗೆ ಅದು ತಲಪಲಿಲ್ಲ ವೆಂದು ಕಾಣುತ್ತೆ. - ಶ್ರೀಮತಿ ಸ್ವರಿ ಸ್ವರ್ಗಸ್ಥರಾದರೆಂದು ತಿಳಿದು ತುಂಬಾ ವಿಷಾದವಾಗುತ್ತಿದೆ. ಆಕೆ ಬಹಳ ಒಳ್ಳೆಯ ಗೃಹಿಣಿ ಮತ್ತು ಒಳ್ಳೆಯ ತಾಯಿ ಆಗಿದ್ದರು. ಸಾಮಾನ್ಯವಾಗಿ ಜೀವನದಲ್ಲಿ ಅಂತಹವರನ್ನು ಕಾಣುವುದು ಅತಿ ವಿರಳ. - ಜೀವನವೆಲ್ಲಾ ಆಘಾತಗಳಿಂದ ಕೂಡಿದ್ದು, ಆದರೆ ಅದಕ್ಕೆ ಒಂದು ಕೊನೆ ಇದೆ. ಏನೇ ಆಗಲಿ, ಅದೊಂದು ಭರವಸೆ ಇದೆ.</p>
<p>ನಾನು ನಿನಗೆ ಪತ್ರ ಬರೆಯುವುದನ್ನು ನಿಲ್ಲಿಸಿದುದಕ್ಕೆ ಕಾರಣ ನೀನು ನಿನ್ನ ಹಿಂದಿನ ಪತ್ರದಲ್ಲಿ ನಿನ್ನ ಅಭಿಪ್ರಾಯಗಳನ್ನು ನಿರುಪಾಧಿಕವಾಗಿ ವ್ಯಕ್ತಪಡಿಸಿದುದಕ್ಕಲ್ಲ. ವಾಡಿಕೆಯಂತೆ ನಾನು ಅಲೆ ಹರಿದುಹೋಗಲು ಬಿಟ್ಟೆ, ಪತ್ರಗಳಿಂದ ಕೇವಲ ಒಂದು ನೀರ್ಗುಳ್ಳೆಯೂ ಅಲೆಯಾಗಿ ಪರಿಣಮಿಸಬಹುದಿತ್ತು, - ಶ್ರೀಮತಿ ಜಾನ್‌ಸನ್ ಮತ್ತು ಇತರ ಮಿತ್ರರಿಗೆಲ್ಲಾ ನೀನು ಅವರನ್ನು ಭೇಟಿ ಮಾಡಿದಾಗ ನನ್ನ ವಿಶ್ವಾಸಗಳನ್ನು ದಯವಿಟ್ಟು ತಿಳಿಸು.</p>
<p>ನಿರಂತರವೂ ಸತ್ಯದಲ್ಲಿ ನಿನ್ನವ,</p>
<p>ವಿವೇಕಾನಂದ</p>
<p>*<span class="en"> C.W, Vol. V, P 153</span></p>

<!-- 349-5/0254-->
<p>೫೧೭. ಶ್ರೀಮತಿ ಓಲ್ ಬುಲ್ ಅವರಿಗೆ *</p>
<p>ಬೇಲೂರು ಮಠ, ಹೌರಾ ಜಿಲ್ಲೆ, ಬೆಂಗಾಲ್</p>
<p>೨೬ನೇ ಜನವರಿ, ೧೯೦೧</p>
<p>ಪ್ರಿಯ ತಾಯಿ,</p>
<p>ನಿಮ್ಮ ಪ್ರೋತ್ಸಾಹಕಾರಕ ಮಾತುಗಳಿಗೆ ತುಂಬಾ ಧನ್ಯವಾದಗಳು. ಅವು ನನಗೆ ಈಗ ಬೇಕಾಗಿತ್ತು. ಹೊಸ ಶತಮಾನ ಆರಂಭವಾದರೂ ಅಂಧಕಾರ ಮಾತ್ರ ಹೋಗಲಿಲ್ಲ. ಅದು ಇನ್ನೂ ಹೆಚ್ಚಾಗುತ್ತಾ ಬರುತ್ತಿದೆ. ನಾನು ಮಾಯಾವತಿಯಲ್ಲಿ ಶ್ರೀಮತಿ ಸೇವಿಯರ್ ನೋಡಲು ಹೋದೆ. ಖೇತ್ರಿ ಮಹಾರಾಜರು ಅಕಸ್ಮಾತ್ತಾಗಿ ತೀರಿಹೋದರು ಎಂದು ದಾರಿಯಲ್ಲೇ ಕೇಳಿದೆ. ಈತ ಆಗ್ರಾದಲ್ಲಿ ಯಾವುದೊ ವಾಸ್ತುಶಿಲ್ಪದ ದೃಷ್ಟಿಯಿಂದ ಮಹತ್ವದ ಸ್ಮಾರಕವನ್ನು ತಮ್ಮ ಹಣದಿಂದ ದುರಸ್ತಿ ಮಾಡಿಸುತ್ತಿದ್ದರಂತೆ. ಅದನ್ನು ಪರೀಕ್ಷೆ ಮಾಡಲು ಆ ಕಟ್ಟಡದ ಮೇಲೆ ಹೋಗಿದ್ದಾಗ ಶಿಖರದ ಒಂದು ಭಾಗ ಇವರ ಮೇಲೆ ಕುಸಿದು ಬಿದ್ದು ಇವರು ತೀರಿಕೊಂಡರಂತೆ.</p>
<p>ಮೂರು ಚೆಕ್ಕುಗಳೂ ಬಂದಿವೆ. ನಾನು ನನ್ನ ಸೋದರ ಸೊಸೆಯನ್ನು ಮುಂದಿನ ವೇಳೆ ನೋಡಿದಾಗ ಅವಳಿಗೆ ಅದನ್ನು ಕೊಡುವೆನು.</p>
<p>ಜೋ ಇಲ್ಲಿರುವಳು. ಆದರೆ ನಾನು ಇನ್ನೂ ಅವಳನ್ನು ನೋಡಿಲ್ಲ.</p>
<p>ನಾನು ಬಂಗಾಳವನ್ನು ತಲುಪಿದೊಡನೆಯೇ ಅದರಲ್ಲೂ ಮಠವನ್ನು ಪ್ರವೇಶಿಸಿ ದೊಡನೆಯೇ ಹಳೆಯ ಖಾಯಿಲೆ ಆಸ್ತಮಾ ಪ್ರಾರಂಭವಾಗುವುದು. ಸ್ಥಳ ಬಿಳ್ಕೊಡನೆಯೇ ಹುಷಾರಾಗುವೆನು.</p>
<p>ನಾನು ಬರುವ ವಾರ ನನ್ನ ತಾಯಿಯನ್ನು ತೀರ್ಥಯಾತ್ರೆಗೆ ಕರೆದುಕೊಂಡು ಹೋಗುತ್ತೇನೆ. ಅದನ್ನು ಪೂರೈಸಲು ಅನೇಕ ತಿಂಗಳುಗಳೇ ಹಿಡಿಯಬಹುದು. ಹಿಂದೂ ವಿಧವೆಯ ಜೀವನದಲ್ಲಿ ಇದೊಂದು ದೊಡ್ಡ ಅಭಿಲಾಷೆ. ನಾನು ಬದುಕಿರುವ ಪರಿಯಂತರವೂ ನನ್ನ ನೆಂಟರಿಗೆ ದುಃಖವನ್ನೇ ಕೊಟ್ಟಿರುವೆನು. ಆಕೆಯ ಈ ಒಂದು ಆಸೆಯನ್ನಾದರೂ ಪೂರೈಸಲು ಯತ್ನಿಸುವೆನು.</p>
<p>ಮಾರ್ಗಾಟ್ ವಿಷಯದಲ್ಲಿ ಎಲ್ಲವನ್ನೂ ಕೇಳಿ ಸಂತೋಷ. ಇಲ್ಲಿ ಎಲ್ಲರೂ ಅವಳನ್ನು ಬರಮಾಡಿಕೊಳ್ಳಲು ಕಾತರರಾಗಿರುವರು.</p>
<p>ಇಷ್ಟು ಹೊತ್ತಿಗೆ ಡಾಕ್ಟರ್‌ ಬೋಸ್ ಪೂರ್ಣ ಗುಣಮುಖರಾಗಿರುವರು ಎಂದು ಊಹಿಸುತ್ತೇನೆ. - ಶ್ರೀಮತಿ ಹ್ಯಾಮಂಡ್ ನನಗೆ ಒಂದು ಒಳ್ಳೆಯ ಕಾಗದವನ್ನು ಬರೆದಿದ್ದಳು. ಅವಳು ಮಹಾವ್ಯಕ್ತಿ.</p>
<p>*<span class="en"> C.W, Vol. V, P. 154</span></p>

<!-- 349-5/0255-->
<p>ಹೇಗಾದರೂ ಆಗಲಿ, ಈಗ ನಾನು ಪ್ರಶಾಂತ ಚಿತ್ತನಾಗಿರುವೆನು, ಉದ್ವೇಗಕ್ಕೆ ಎಡೆಗೊಡುತ್ತಿಲ್ಲ. ನಾನು ನಿರೀಕ್ಷಿಸಿದ್ದುದಕ್ಕಿಂತ ಎಲ್ಲರೂ ಚೆನ್ನಾಗಿ ಇರುವಂತೆ ತೋರುತ್ತಿದೆ. ಸಕಲ ಪ್ರೇಮ ಪೂರ್ವಕ.</p>
<p>ಎಂದಿಗೂ ನಿಮ್ಮ ಮಗ</p>
<p>ವಿವೇಕಾನಂದ ೫೧೮. ಸ್ವಾಮಿ ರಾಮಕೃಷ್ಣಾನಂದರಿಗೆ *</p>
<p>ಬೇಲೂರು ಮಠ ಪ್ರಿಯ ಶಶಿ,</p>
<p>ನಾನು ತಾಯಿಯೊಂದಿಗೆ ರಾಮೇಶ್ವರಕ್ಕೆ ಹೋಗುತ್ತೇನೆ. ಅಷ್ಟೆ. ನಾನು ಮದ್ರಾಸಿಗೆ ಹೋಗುತ್ತೇನೆಯೋ ಇಲ್ಲವೋ ಗೊತ್ತಿಲ್ಲ. ಹೋದರೂ ಅದು ಕೇವಲ ಖಾಸಗಿ ಆಗಿರುವುದು. ನನ್ನ ದೇಹ ಮತ್ತು ಮನಸ್ಸಿಗೆ ತುಂಬಾ ಸಾಕಾಗಿದೆ. ನಾನು ಯಾರನ್ನೂ ಸಹಿಸುವುದಕ್ಕೆ ಆಗುವುದಿಲ್ಲ.</p>
<p>ನನಗೆ ಯಾರೂ ಬೇಕಾಗಿಲ್ಲ. ನನಗೆ ಮತ್ತಾರನ್ನೂ ಜೊತೆಯಲ್ಲಿ ಕರೆದುಕೊಂಡು ಹೋಗಲು ಶಕ್ತಿಯೂ ಇಲ್ಲ, ಇಚ್ಛೆಯೂ ಇಲ್ಲ, ದ್ರವ್ಯವೂ ಇಲ್ಲ. ಗುರುಮಹಾರಾಜರ ಭಕ್ತರೋ ಅಲ್ಲವೋ ಯಾರಾದರೂ ಚಿಂತೆಯಿಲ್ಲ. ನೀನು ಅಂತಹ ಪ್ರಶ್ನೆಯನ್ನು ಹಾಕಿದ್ದೇ ಮೂಢತನ. ನಾನು ಪುನಃ ನಿನಗೆ ಹೇಳುತ್ತೇನೆ. ನಾನು ಬದುಕಿರುವುದಕ್ಕಿಂತ ಹೆಚ್ಚಾಗಿ ಸತ್ತಿರುವೆನು. ನಾನು ಖಂಡಿತವಾಗಿ ಯಾರನ್ನೂ ನೋಡುವುದಿಲ್ಲ. ನೀನು ಇದನ್ನು ನೋಡಿಕೊಳ್ಳದೆ ಇದ್ದರೆ ಮದ್ರಾಸಿಗೇ ಬರುವುದಿಲ್ಲ. ನಾನು ನನ್ನ ದೇಹವನ್ನು ಉಳಿಸುವುದಕ್ಕಾಗಿ ಸ್ವಲ್ಪ ಸ್ವಾರ್ಥಿಯಾಗಬೇಕಾಗಿದೆ.</p>
<p>ಯೋಗಿನ್‌ಮಾ ಮುಂತಾದವರು ತಮ್ಮ ದಾರಿ ಹಿಡಿಯಲಿ, ನನ್ನ ಈಗಿನ ಆರೋಗ್ಯದ ಪರಿಸ್ಥಿತಿಯಲ್ಲಿ ನಾನು ಯಾರ ಸಹವಾಸವನ್ನೂ ಇಚ್ಛಿಸುವುದಿಲ್ಲ.</p>
<p>ನಿನ್ನ ಪ್ರೀತಿಪೂರ್ವಕ</p>
<p>ವಿವೇಕಾನಂದ ೫೧೯. ಶ್ರೀಮತಿ ಓಲ್ ಬುಲ್ ಅವರಿಗೆ * *</p>
<p>ಬೇಲೂರು ಮಠ, ಹೌರಾ ಜಿಲ್ಲೆ, ಬೆಂಗಾಲ್</p>
<p>- ೨ನೇ ಫೆಬ್ರವರಿ, ೧೯೦೧. ಪ್ರಿಯ ತಾಯಿ,</p>
<p>ಕೆಲವು ದಿನಗಳ ಹಿಂದೆ ನಿಮ್ಮ ಪತ್ರ ಮತ್ತು ೧೫೦ ರೂಪಾಯಿನ ಚೆಕ್ಕುಗಳು ಬಂದವು. ನಾನು ಹಿಂದೆ ಮೂರು ಚೆಕ್ಕುಗಳನ್ನು ಸೋದರ ಸೊಸೆಗೆ ಕೊಟ್ಟಂತೆಯೇ ಇವುಗಳನ್ನೂ ಕಳುಹಿಸುತ್ತೇನೆ.</p>
<p>*<span class="en"> C.W, Vol. V, P155</span></p>
<p>*<span class="en"> C.W, Vol. V, P155</span></p>

<!-- 349-5/0256-->
<p>ಜೋ ಇಲ್ಲಿರುವಳು. ನಾನು ಅವಳನ್ನು ಎರಡು ಸಲ ನೋಡಿರುವೆನು. ಅವಳು ಸ್ನೇಹಿತರನ್ನು ನೋಡುವುದರಲ್ಲಿ ನಿರತಳಾಗಿರುವಳು. ಶ್ರೀಮತಿ ಸೇವಿಯರ್ ಇಂಗ್ಲೆಂಡಿಗೆ ಹೋಗುವುದಕ್ಕಾಗಿ ಇಲ್ಲಿಗೆ ಬರುವ ನಿರೀಕ್ಷಣೆ ಇದೆ. ನಾನು ಅವರೊಡನೆ ಇಂಗ್ಲೆಂಡಿಗೆ ಹೋಗಬೇಕೆಂದು ಇದ್ದೆ. ಆದರೆ ನನ್ನ ತಾಯಿಯೊಡನೆ ದೊಡ್ಡ ತೀರ್ಥಯಾತ್ರೆಗೆ ಹೋಗಬೇಕಾಗಿದೆ.</p>
<p>ನಾನು ಬಂಗಾಲ ದೇಶವನ್ನು ಮುಟ್ಟಿದ ಕೂಡಲೇ ನನ್ನ ದೇಹ ಪ್ರಕೃತಿ ಕೆಡುವುದು, ಏನಾದರೂ ಆಗಲಿ, ನಾನು ಈಗ ಅದನ್ನು ಅಷ್ಟು ಚಿಂತಿಸುವುದಿಲ್ಲ. ನಾನು ಚೆನ್ನಾಗಿರುವೆನು. ಅದರಂತೆಯೇ ಸುತ್ತಮುತ್ತಲ ವಿಷಯಗಳೂ ಕೂಡ.</p>
<p>. ಮಾರ್ಗಾಟ್ ಜಯಶೀಲಳಾದುದನ್ನು ಕೇಳಿ ಸಂತೋಷ, ಆದರೆ ಜೋ ಆರ್ಥಿಕ ದೃಷ್ಟಿಯಿಂದ ಅದು ಅಷ್ಟು ಲಾಭದಾಯಕವಲ್ಲ ಎನ್ನುತ್ತಾಳೆ. ಇದೇ ಕಷ್ಟ, ಸುಮ್ಮನೇ ಅಲ್ಲಿ ಒದ್ದಾಡುವುದರಿಂದ ಪ್ರಯೋಜನವಿಲ್ಲ. ಲಂಡನ್ನಿನಿಂದ ಕಲ್ಕತ್ತೆಗೆ ಬಹಳ ದೂರ. ಚಿಂತೆಯಿಲ್ಲ, ಜಗನ್ಮಯಿಗೆ ಗೊತ್ತಿದೆ. ಪ್ರತಿಯೊಬ್ಬರೂ ಮಾರ್ಗಾಟಳ <span class="en">"Kali the Mother” </span>ಎಂಬ ಪುಸ್ತಕವನ್ನು ಹೊಗಳುತ್ತಿರುವರು. ಆದರೆ ಕೊಳ್ಳಲು ಪುಸ್ತಕ ಸಿಕ್ಕುವುದಿಲ್ಲ. ಪುಸ್ತಕ ವ್ಯಾಪಾರಿಗಳು ಅದನ್ನು ಮಾರುವುದಕ್ಕೆ ಸ್ವಲ್ಪವೂ ಗಮನ ಕೊಡುವುದಿಲ್ಲ..</p>
<p>ಈ ಹೊಸ ಶತಮಾನದಲ್ಲಿ ನೀವು ಮತ್ತು ನಿಮಗೆ ಸಂಬಂಧಪಟ್ಟವರ ಆರೋಗ್ಯ ಮತ್ತು ಮಾನಸಿಕ ಶಕ್ತಿ ಒಳ್ಳೆಯ ರೀತಿ ಉತ್ತಮಗೊಳ್ಳಲಿ ಎಂದು ನಿಮ್ಮ ಮಗ ಯಾವಾಗಲೂ ಪ್ರಾರ್ಥಿಸುವನು.</p>
<p>-</p>
<p>ವಿವೇಕಾನಂದ</p>
<p>೫೨೦. ಮಿಸ್ ಮ್ಯಾಕ್ಸಿಯಾಡ್ ಅವರಿಗೆ *</p>
<p>ಬೇಲೂರು ಮಠ, ಹೌರಾ ಜಿಲ್ಲೆ</p>
<p>೧೪ನೇ ಫೆಬ್ರವರಿ, ೧೯೦೧ ಪ್ರಿಯ ಜೋ, - ಬಾ ಕಲ್ಕತ್ತೆಗೆ ಬರುವನು ಎಂಬುದನ್ನು ಕೇಳಿ ನನಗೆ ತುಂಬಾ ಸಂತೋಷವಾಯಿತು. ಅವನನ್ನು ತಕ್ಷಣವೇ ಮಠಕ್ಕೆ ಕಳುಹಿಸು. ನಾನು ಇಲ್ಲಿಯೇ ಇರುತ್ತೇನೆ. ಸಾಧ್ಯವಾದರೆ ಅವನನ್ನು ಇಲ್ಲಿಯೇ ಕೆಲವು ದಿನಗಳು ಇಟ್ಟುಕೊಂಡು ಅನಂತರ ಬೇಕಾದರೆ ನೇಪಾಳಕ್ಕೆ ಕಳುಹಿಸುತ್ತೇನೆ.</p>
<p>ನಿನ್ನ ಇತ್ಯಾದಿ ವಿವೇಕಾನಂದ</p>
<p>*<span class="en"> C.W, Vol. V, P156</span></p>

<!-- 349-5/0257-->
<p>೫೨೧. ಮಿಸ್ ಮ್ಯಾಕ್ಸಿಯಾಡ್ ಅವರಿಗೆ *</p>
<p>ಬೇಲೂರು ಮಠ, ಹೌರಾ ಜಿಲ್ಲೆ, ಬಂಗಾಳ</p>
<p>೧೭ನೇ ಫೆಬ್ರವರಿ, ೧೯೦೧ ಪ್ರಿಯ ಜೋ,</p>
<p>ಈಗ ತಾನೆ ನಿನ್ನ ಸುಂದರವಾದ ದೀರ್ಘಪತ್ರ ತಲುಪಿತು. ನೀನು ಮಿಸ್ ಕಾರ್ನಿಲಿಯಾ ಸೊರಾಬ್ಬಿಯನ್ನು ಕಂಡು ಅವಳನ್ನು ಇಷ್ಟಪಟ್ಟಿದ್ದು ನನಗೆ ಎಷ್ಟೋ ಸಂತೋಷ, ಪೂನಾದಲ್ಲಿದ್ದ ಅವರ ತಂದೆ ಮತ್ತು ಅಮೆರಿಕಾದಲ್ಲಿದ್ದ ಅವಳ ತಂಗಿ ನನಗೆ ಗೊತ್ತಿತ್ತು. ಬಹುಶಃ ಅವರ ತಾಯಿಗೆ, ಪೂನಾದಲ್ಲಿ ಲಿಂಬ್ಲಿ ಠಾಕೂರ ಸಾಹೇಬರೊಂದಿಗೆ ಇದ್ದ ಒಬ್ಬ ಸಂನ್ಯಾಸಿಯೆ ನಾನು ಎಂಬುದು ಜ್ಞಾಪಕವಿರಬಹುದು.</p>
<p>ನೀನು ಬರೋಡಾಕ್ಕೆ ಹೋಗಿ ಮಹಾರಾಣಿಯನ್ನು ನೋಡುವೆ ಎಂದು ನಾನು ಭಾವಿಸುತ್ತೇನೆ.</p>
<p>ನಾನೀಗ ಎಷ್ಟೋ ಮೇಲಾಗಿರುವೆನು. ಕೆಲವು ಕಾಲ ಹೀಗೆಯೇ ಗುಣಮುಖ ನಾಗಿರುವೆನು ಎಂದು ತಿಳಿಯುತ್ತೇನೆ. ಈಗ ತಾನೆ ಶ್ರೀಮತಿ ಸೇವಿಯರ್ ಒಂದು ಒಳ್ಳೆಯ ಕಾಗದವನ್ನು ಬರೆದಿರುವರು. ಅಲ್ಲಿ ಅವರು ನಿನ್ನ ವಿಷಯವಾಗಿ ಬೇಕಾದಷ್ಟು ಒಳ್ಳೆಯದನ್ನು ಹೇಳಿದ್ದಾರೆ. - ನೀನು ಶ್ರೀ ಟಾಟಾ ಅವರನ್ನು ಕಂಡದ್ದು, ಅವರು ಅಷ್ಟು ಬಲಾಡ್ಯರಾಗಿರುವುದು ಮತ್ತು ಒಳ್ಳೆಯವರಾಗಿರುವುದು ಇವೆಲ್ಲಾ ನನಗೆ ಸಂತೋಷ.</p>
<p>ಬೊಂಬಾಯಿಗೆ ಹೋಗುವಷ್ಟು ಶಕ್ತಿ ನನಗಿದ್ದರೆ ಆಮಂತ್ರಣವನ್ನೇನೂ ನಾನು ಒಪ್ಪಿಕೊಳ್ಳುತ್ತೇನೆ. ನೀನು ಕೊಲಂಬೊಗೆ ಯಾವ ಹಡಗಿನಲ್ಲಿ ಹೋಗುತ್ತಿ ಎಂಬುದಕ್ಕೆ ತಂತಿ ಕಳುಹಿಸು. ಎಲ್ಲಾ ಪ್ರೀತಿಗಳೊಡನೆ,</p>
<p>ವಿಶ್ವಾಸಪೂರ್ವಕ</p>
<p>ವಿವೇಕಾನಂದ ೫೨೨. ಶ್ರೀಮತಿ ಓಲ್ ಬುಲ್ ಅವರಿಗೆ **</p>
<p>ಢಾಕಾ</p>
<p>೨೯ನೇ ಮಾರ್ಚ್, ೧೯೦೧ ಪ್ರಿಯ ತಾಯಿ,</p>
<p>ಇಷ್ಟು ಹೊತ್ತಿಗೆ ನಾನು ಢಾಕಾದಿಂದ ಬರೆದ ಕಾಗದ ತಲುಪಿರಬಹುದು. ಶಾರದಾನಂದ ಕಲ್ಕತ್ತೆಯಲ್ಲಿ ಜ್ವರದಿಂದ ನರಳುತ್ತಿದ್ದ. ಈ ವರ್ಷ ಕಲ್ಕತ್ತೆ ದೈತ್ಯರ</p>
<p>*<span class="en"> C.W, Vol. V, P157</span></p>
<p>(</p>
<p>C.W,<span class="en"> Vol. V, P 157</span></p>

<!-- 349-5/0258-->
<p>ಒಂದು ನರಕವಾಗಿದೆ. ಅವನು ಈಗ ಚೇತರಿಸಿಕೊಂಡು ಮಠದಲ್ಲಿರುವನು. ದೇವರ ದಯೆಯಿಂದ ಮಠ ಬಂಗಾಳದಲ್ಲೆಲ್ಲಾ ಅತ್ಯಂತ ಆರೋಗ್ಯಕರವಾದ ಸ್ಥಳಗಳಲ್ಲಿ ಒಂದು. - ನಿಮಗೂ ನನ್ನ ತಾಯಿಗೂ ಏನು ಮಾತುಕತೆ ನಡೆಯಿತೋ ಗೊತ್ತಿಲ್ಲ. ಆಗ ನಾನು ಅಲ್ಲಿರಲಿಲ್ಲ. ನನ್ನ ತಾಯಿಗೆ ಮಾರ್ಗಾಟ್ ಅನ್ನು ನೋಡುವ ಕುತೂಹಲವೇ ಅವರ ಮಾತಿನ ಸಾರಾಂಶ ಇರಬೇಕೆಂದು ತೋರುವುದು.</p>
<p>ಮಾರ್ಗಾಟ್‌ಗೆ ನನ್ನ ಬುದ್ಧಿವಾದವೇ ಅವಳು ಇಂಡಿಯಾ ದೇಶಕ್ಕೆ ಬರುವುದಕ್ಕೆ ಮುಂಚೆಯೇ ತನ್ನ ಯೋಜನೆಗಳನ್ನು ಪೂರ್ಣಮಾಡಿ, ಸ್ವಲ್ಪ ಕಾಲ ಅದನ್ನು ಚೆನ್ನಾಗಿ ಪ್ರಯೋಗ ಮಾಡಬೇಕು ಎನ್ನುವುದು.</p>
<p>ಶಾರದಾನಂದನಿಗೆ ಸ್ವಲ್ಪ ಶಕ್ತಿ ಬಂದಮೇಲೆ ಅವನು ಡಾರ್ಜಿಲಿಂಗಿಗೆ ಶ್ರೀಮತಿ ಬ್ಯಾನರ್ಜಿ ಅವರ ಬಳಿಗೆ ಹೋಗಬೇಕೆಂದಿರುವನು. ಅವರು ಕೆಲವು ದಿನಗಳ ಹಿಂದೆ ಕಲ್ಕತ್ತೆಗೆ ಬಂದಿದ್ದರು.</p>
<p>- ಜಪಾನಿನಿಂದ ಜೋ ಇನ್ನೂ ಯಾವ ಕಾಗದವನ್ನೂ ಬರೆದಿಲ್ಲ. ಶ್ರೀಮತಿ ಸೇವಿಯರ್ ಶೀಘ್ರದಲ್ಲಿಯೇ ಹಡಗು ಹತ್ತಲಿರುವರು. ಬ್ರಹ್ಮಪುತ್ರದಲ್ಲಿ ಸ್ನಾನ ಜಾತ್ರೆಯ ಪ್ರಯುಕ್ತ ನನ್ನ ತಾಯಿ, ಚಿಕ್ಕಮ್ಮ ಮತ್ತು ಸೋದರ ಸೊಸೆ ಇವರೆಲ್ಲ ಢಾಕಾಕ್ಕೆ ಬಂದಿರುವರು. ಯಾವಾಗಲಾದರೂ ಕೆಲವು ಗ್ರಹಗಳು ಒಟ್ಟುಗೂಡಿದಾಗ (ಇದು ಬಹಳ ಅಪರೂಪ) ನದಿಯ ಒಂದು ತೀರದಲ್ಲಿ ಸ್ನಾನಕ್ಕೆ ಬೇಕಾದಷ್ಟು ಜನ ನೆರೆಯುತ್ತಾರೆ. ಈ ವರ್ಷ ಒಂದು ಲಕ್ಷಕ್ಕೆ ಮೇಲ್ಪಟ್ಟು ಜನ ನೆರೆದಿದ್ದರು. ಹಲವು ಮೈಲಿಗಳವರೆಗೆ ನದಿ ದೋಣಿಗಳಿಂದ ತುಂಬಿ ಹೋಗಿತ್ತು. - ನದಿ ಈ ಸ್ಥಳದಲ್ಲಿ ಒಂದು ಮೈಲಿಯಷ್ಟು ವಿಸ್ತಾರವಾಗಿದ್ದರೂ ನೀರೆಲ್ಲಾ ಬಗ್ಗಡದಿಂದ ಕೂಡಿ ಹೋಗಿತ್ತು. ಆದರೆ ತೀರ ಗಟ್ಟಿಯಾಗಿದ್ದುದರಿಂದ ನಾವೆಲ್ಲಾ ಸ್ನಾನ ಪೂಜೆ ಮುಂತಾದವನ್ನೆಲ್ಲಾ ಮಾಡಲು ಸಾಧ್ಯವಾಯಿತು.</p>
<p>ನಾನು ಢಾಕಾವನ್ನು ಚೆನ್ನಾಗಿ ನೋಡಿ ಆನಂದಿಸುತ್ತಿರುವೆನು. ಬಂಗಾಳದ ಅತಿ ಪೂರ್ವದಲ್ಲಿರುವ ಚಂದ್ರನಾಥ್ ಎಂಬ ಪವಿತ್ರ ಸ್ಥಳಕ್ಕೆ ನನ್ನ ತಾಯಿಯನ್ನೂ ಇತರ ಮಹಿಳೆಯರನ್ನೂ ಕರೆದುಕೊಂಡು ಹೋಗುತ್ತೇನೆ..</p>
<p>ನಾನು ಒಂದು ರೀತಿ ಚೆನ್ನಾಗಿಯೇ ಇರುವೆನು, ನೀವು, ನಿಮ್ಮ ಮಗಳು ಮತ್ತು ಮಾರ್ಗಾಟ್ ಇವರೆಲ್ಲ ಚೆನ್ನಾಗಿ ಆರೋಗ್ಯದಲ್ಲಿರುವರು ಎಂದು ಭಾವಿಸುತ್ತೇನೆ. ನಿತ್ಯ ಪ್ರೇಮದೊಡನೆ.</p>
<p>ಎಂದಿಗೂ ನಿಮ್ಮ ಮಗ</p>
<p>ವಿವೇಕಾನಂದ ವಿ. ಸೂ. - ನನ್ನ ಸೋದರ ಸೊಸೆ ಮತ್ತು ತಾಯಿ ನಿಮಗೆ ಮತ್ತು ಮಾರ್ಗಾಟ್‌ಗೆ ತಮ್ಮ ಪ್ರೇಮವನ್ನು ಕಳುಹಿಸುತ್ತಾರೆ.</p>

<!-- 349-5/0259-->
<p>೫೨೩ *</p>
<p>ಬೇಲೂರು ಮಠ</p>
<p>೧೫ನೇ ಮೇ, ೧೯೦೧ ಪ್ರಿಯ ಸ್ವರೂಪಾನಂದ,</p>
<p>ಅಲ್ಲಿಂದ ನೀನು ಬರೆದ ಪತ್ರ ಬಹಳ ಉತ್ತೇಜಕವಾಗಿದೆ. ನಾನು ಈಗ ತಾನೆ ಪೂರ್ವ ಬಂಗಾಳ ಮತ್ತು ಅಸ್ಸಾಂ ಪ್ರವಾಸದಿಂದ ಹಿಂತಿರುಗಿದ್ದೇನೆ. ವಾಡಿಕೆಯಂತೆ ನಾನು ಬಹಳ ದಣಿದಿದ್ದೇನೆ ಮತ್ತು ನಿತ್ರಾಣದಿಂದಿದ್ದೇನೆ.</p>
<p>ಬರೋಡಾ ಮಹಾರಾಜರನ್ನು ಭೇಟಿ ಮಾಡುವುದರಿಂದ ನಿಜವಾಗಿಯೂ ಬಹಳ ಸಹಾಯವಾಗುವ ಹಾಗಿದ್ದರೆ ನಾನು ಅಲ್ಲಿಗೆ ಹೊರಟುಬರಲು ಸಿದ್ದವಾಗಿದ್ದೇನೆ. ಇಲ್ಲದಿದ್ದರೆ ವೃಥಾ ಈ ಖರ್ಚು ಮತ್ತು ದೀರ್ಘ ಪ್ರಯಾಣದ ಆಯಾಸವನ್ನು ಸಹಿಸುವುದಕ್ಕೆ ನಾನಿಚ್ಚಿಸುವುದಿಲ್ಲ. ಇದನ್ನು ಚೆನ್ನಾಗಿ ಪದ್ಯಾಲೋಚಿಸಿ ಅಲ್ಲೆಲ್ಲಾ ವಿಚಾರಿಸು. ಆಗಲೂ ನಾನು ಬಂದು ನಮ್ಮ ಮಹತ್ಕಾರ್ಯಕ್ಕಾಗಿ ಮಹಾರಾಜರನ್ನು ನೋಡುವುದು ಉತ್ತಮವೆಂದು ನೀನು ಭಾವಿಸಿದರೆ ನನಗೆ ಪತ್ರ ಬರೆ...</p>
<p>ಪ್ರೇಮ ಆಶೀರ್ವಾದಗಳೊಡನೆ</p>
<p>ವಿವೇಕಾನಂದ ೫೨೪, ಹೇಲ್ ಸಹೋದರಿ ಅವರಿಗೆ * *</p>
<p>ಬೇಲೂರು ಮಠ, ಹೌರಾ ಜಿಲ್ಲೆ</p>
<p>೧೮ನೇ ಮೇ, ೧೯೦೧ ಪ್ರಿಯ ಮೇರಿ, - ದೊಡ್ಡ ಹೆಸರಿನವರೊಂದಿಗೆ ಗಂಟು ಹಾಕಿಕೊಳ್ಳುವುದು ಕೆಲವು ವೇಳೆ ತುಂಬಾ ಕಷ್ಟವಾದ ಕೆಲಸ. ನನ್ನ ಕಾಗದಕ್ಕೆ ಅದೇ ಆಗಿದ್ದು. ನೀನು ಜನವರಿ ೨೨ನೇ ೧೯೦೧ರಲ್ಲಿ ಕಾಗದ ಬರೆದೆ. ನೀನು ನನ್ನ ಕಾಗದವನ್ನು ಮಿಸ್ ಮ್ಯಾಕ್ಸಿಯಾಡ್ ಎಂಬ ದೊಡ್ಡ ಹೆಸರಿನ ವಿಳಾಸಕ್ಕೆ ಕಳುಹಿಸಿದೆ. ಇದರ ಪರಿಣಾಮವಾಗಿ ಕಾಗದ ಪ್ರಪಂಚದಲ್ಲೆಲ್ಲಾ ಅವಳನ್ನು ಹಿಂಬಾಲಿಸುತ್ತಿತ್ತು. ಜಪಾನಿನಲ್ಲಿರುವ ಮ್ಯಾಕ್ಸಿಯಾಡ್ ಆ ಪತ್ರವನ್ನು ನನಗೆ ಕಳುಹಿಸಿದಳು. ಅದು ನಿನ್ನೆ ತಾನೇ ಸಿಕ್ಕಿತು. ಇದೇ ನಾನು ಮೌನವಾಗಿದ್ದುದಕ್ಕೆ ಕಾರಣ. “ದೊಡ್ಡ ಹೆಸರನ್ನು ಸಣ್ಣ ಹೆಸರಿನೊಂದಿಗೆ ಸೇರಿಸಬೇಡ.”</p>
<p>ಹಾಗಾದರೆ ಮೇರಿ, ಫ್ಲಾರೆನ್ಸ್, ಇಟಲಿ ಮುಂತಾದುವುಗಳನ್ನು ನೀನು ನೋಡಿ ಆನಂದಿಸುತ್ತಿರುವೆ ಎಂದು ಭಾವಿಸುತ್ತೇನೆ. ಇಷ್ಟು ಹೊತ್ತಿಗೆ ನೀನು ಎಲ್ಲಿರುವೆಯೋ ಗೊತ್ತಿಲ್ಲ. ಆದಕಾರಣವೇ, ದಪ್ಪ ಮುದಿ ಹೆಂಗಸೇ, ಈ ಕಾಗದವನ್ನು<span class="en"> Clo. </span>ಮನ್ರೋ, ಅಂಡ್ ಕೊ, ೭ನೇ ರೊ ಸೈಬ್ ಇವರ ವಿಳಾಸಕ್ಕೆ ಹಾಕಿರುವೆನು.</p>
<p>*<span class="en"> C.W, Vol. V, P159</span></p>
<p>**<span class="en"> C.W, Vol. V, P159</span></p>

<!-- 349-5/0260-->
<p>ಈಗ, 'ವೃದ್ದ ಹೆಂಗಸೆ', ನೀನು ಫ್ಲಾರೆನ್ಸ್ ಮತ್ತು ಇಟಲಿಯ ಸರೋವರಗಳಲ್ಲಿ ಕನಸು ಕಾಣುತ್ತಿರುವೆ ಎನ್ನು, ಒಳ್ಳೆಯದು. ಆದರೆ ನಿನ್ನ ಕವಿ ಇದೆಲ್ಲ ಪೊಳ್ಳು ಎಂದು ಆಕ್ಷೇಪಿಸುವನು. - ನಿಷ್ಠೆಯ ಸಹೋದರಿಯೆ, ನಿನ್ನ ಸಮಾಚಾರ ಏನು? ನಾನು ಚಳಿಗಾಲದಲ್ಲಿ ಇಂಡಿಯಾದೇಶಕ್ಕೆ ಬಂದೆ. ಚಳಿಗಾಲದಲ್ಲೆಲ್ಲ ತುಂಬಾ ವ್ಯಥೆ ಪಟ್ಟೆ, ಈ ಬೇಸಿಗೆಯಲ್ಲಿ ಪೂರ್ವ ಬಂಗಾಳ ಮತ್ತು ಅಸ್ಸಾಮಿನ ಕಡೆ ಪರ್ಯಟನೆಗೆ ಹೊರಟೆ. ಅದು ಭಾರೀ ನದಿಗಳು ಬೆಟ್ಟಗಳು ಮತ್ತು ಮಲೇರಿಯಾ ಪ್ರದೇಶ. ಎರಡು ತಿಂಗಳು ಕಷ್ಟಪಟ್ಟು ಕೆಲಸ ಮಾಡಿದ ಮೇಲೆ ಪುನಃ ರೋಗ ಮರುಕಳಿಸಿತು. ಈಗ ಕ್ರಮೇಣ ಅದರಿಂದ ಚೇತರಿಸಿಕೊಳ್ಳುತ್ತಾ ಕಲ್ಕತ್ತೆಗೆ ಹಿಂತಿರುಗಿದೆನು.</p>
<p>* ಖೇತ್ರಿರಾಜನು ಕೆಲವು ತಿಂಗಳ ಹಿಂದೆ ಮೃತಪಟ್ಟನು. ಆದ್ದರಿಂದ ನಾನು ಈಗ ತುಂಬ ಖಿನ್ನನಾಗಿರುವೆನು; ಆರೋಗ್ಯವೂ ಚೆನ್ನಾಗಿಲ್ಲ. ಆದರೂ ಬೇಗನೆ ಮೇಲಾಗುವ ಭರವಸೆಯಿದೆ; ಇನ್ನೊಂದು ಅವಕಾಶಕ್ಕೆ ಕಾಯುತ್ತಿದ್ದೇನೆ.</p>
<p>ನಾನು ಈ ಸಮಯದಲ್ಲಿ ಯೂರೋಪಿನಲ್ಲಿದ್ದು ನಿನ್ನೊಡನೆ ಬೇಕಾದಷ್ಟು ಹರಟೆ ಹೊಡೆದು ಬೇಗ ಇಂಡಿಯಾದೇಶಕ್ಕೆ ಹಿಂತಿರುಗುವುದಕ್ಕೆ ಸಾಧ್ಯವಿದ್ದಿದ್ದರೆ ಚೆನ್ನಾಗಿರುತ್ತಿತ್ತು ಎಂದು ಭಾವಿಸುವನು. ಅಂತೂ ಈಗ ಒಂದು ವಿಧವಾದ ಚಿತ್ತಸ್ವಾಸ್ಥ್ಯವಿದೆ. ನನ್ನ ಮುಕ್ಕಾಲು ಪಾಲು ಚಂಚಲ ಸ್ವಭಾವವೆಲ್ಲ ಹೋಗಿದೆ.</p>
<p>ಹ್ಯಾರಿಯೆಟ್, ವೂಲಿ, 'ಇಸಾಬೆಲ್, ಹ್ಯಾರಿಯೆಟ್ ಮೆಕೆಂಡ್ಲಿ ಇವರಿಗೆಲ್ಲಾ ನನ್ನ ಪ್ರೀತಿಗಳು. ನಿನ್ನ ತಾಯಿಗೆ ನನ್ನ ನಿತ್ಯಪ್ರೀತಿ ಮತ್ತು ಕೃತಜ್ಞತೆಗಳು. ತಾಯಿಗೆ ಸೂಕ್ಷ್ಮ ಹಿಂದೂವಿನ ಕೃತಜ್ಞತೆ ಜನ್ಮ ಜನ್ಮಾಂತರಗಳವರೆಗೂ ಇರುವುದು ಎಂದು ಹೇಳು.</p>
<p>ಎಂದಿಗೂ ಭಗವಂತನಲ್ಲಿ ನಿನ್ನ</p>
<p>ವಿವೇಕಾನಂದ ವಿ.ಸೂ. - ನಿನಗೆ ಮನಸ್ಸಾದಾಗ ಒಂದು ಪಂಕ್ತಿ ಬರೆ.</p>
<p>೫೨೫, ಸ್ವಾಮಿ ರಾಮಕೃಷ್ಣಾನಂದರಿಗೆ*</p>
<p>ಬೇಲೂರು ಮಠ, ಹೌರಾ ಜಿಲ್ಲೆ</p>
<p>೩ನೇ ಜೂನ್, ೧೯೦೧ ಪ್ರಿಯ ಶಶಿ, - ನಿನ್ನ ಕಾಗದವನ್ನು ಓದಿ ನನಗೆ ನಗುವಂತಾಯಿತು ಮತ್ತು ದುಃಖವೂ ಆಯಿತು. ನಗುವಿಗೆ ಕಾರಣ, ಅಜೀರ್ಣದಿಂದ ನಿನಗೊಂದು ಕನಸಾಯಿತು,</p>
<p>*<span class="en"> C.W, Vol. V, P160</span></p>

<!-- 349-5/0261-->
<p>ಅದನ್ನು ನಿಜ ಎಂದು ನಂಬಿ ನೀನು ತುಂಬಾ ದುಃಖಪಟ್ಟೆ ಎಂಬುದು ನನ್ನ ದುಃಖಕ್ಕೆ ಕಾರಣವೇ ನಿನ್ನ ಆರೋಗ್ಯ ಅಷ್ಟು ಚೆನ್ನಾಗಿಲ್ಲ ಎಂಬುದು. ನಿನ್ನ ನರಗಳಿಗೆ ಆವಶ್ಯಕವಾಗಿ ವಿಶ್ರಾಂತಿ ಬೇಕಾಗಿದೆ ಎಂಬುದನ್ನು ಇದು ತೋರುವುದು. ಇದೇ ನನ್ನ ದುಃಖಕ್ಕೆ ಕಾರಣ.</p>
<p>ನಾನು ನಿನಗೆ ಎಂದೂ ಶಾಪ ಕೊಡಲಿಲ್ಲ. ನಾನು ಈಗ ಅದನ್ನು ಏಕೆ ಮಾಡಬೇಕು? ನಿನ್ನ ಮೇಲೆ ನನಗೆ ಎಷ್ಟು ಪ್ರೀತಿ ಇದೆ ಎಂಬುದನ್ನು ನಿನ್ನ ಜೀವನವೆಲ್ಲ ನೀನು ಬಲ್ಲೆ. ಇಂದು ನೀನು ಅದನ್ನು ಸಂದೇಹಿಸುವೆಯಾ ? ನನ್ನ ಸ್ವಭಾವ ಯಾವಾಗಲೂ ಮುಂಗೋಪದ್ದೆ ಎಂಬುದು ನಿಜ. ಇತ್ತೀಚೆಗೆ ಖಾಯಿಲೆಯಿಂದ ಕೆಲವು ವೇಳೆ ಅದು ತುಂಬಾ ಉಗ್ರವಾಗುವುದು. ಆದರೆ ನನ್ನ ಪ್ರೇಮ ಎಂದಿಗೂ ಬತ್ತುವುದಿಲ್ಲ ಎಂಬುದನ್ನು ಸತ್ಯವಾಗಿ ತಿಳಿದುಕೊ.</p>
<p>ಇತ್ತೀಚೆಗೆ ನನ್ನ ಆರೋಗ್ಯ ಸ್ವಲ್ಪ ಉತ್ತಮವಾಗುತ್ತಿದೆ. ಮದ್ರಾಸಿನಲ್ಲಿ ಮಳೆ ಪ್ರಾರಂಭವಾಗಿದೆಯೇ? ದಕ್ಷಿಣದಲ್ಲಿ ಮಳೆ ಪ್ರಾರಂಭವಾದ ಮೇಲೆ ಬಾಂಬೆ, ಪೂನಾ ಮೂಲಕ ನಾನು ಮದ್ರಾಸಿಗೆ ಬರಬಹುದು. ಮಳೆ ಪ್ರಾರಂಭವಾದ ಮೇಲೆ ದಕ್ಷಿಣದ ಭಯಂಕರ ಬಿಸಿಲು ಬಹುಶಃ ಕಡಮೆಯಾಗಬಹುದು.</p>
<p>ನಿನಗೆ ಮತ್ತು ಇತರರಿಗೆಲ್ಲ ನನ್ನ ಪ್ರೀತಿಗಳು. ನಿನ್ನೆ ಶರತ್ ಡಾರ್ಜಿಲಿಂಗಿನಿಂದ ಹಿಂತಿರುಗಿದನು. ಈಗ ಅವನ ಆರೋಗ್ಯ ಹಿಂದೆ ಇದ್ದುದಕ್ಕಿಂತ ತುಂಬಾ ಮೇಲು. ನಾನು ಪೂರ್ವ ಬಂಗಾಳ ಮತ್ತು ಅಸ್ಸಾಂ ಪ್ರದೇಶಗಳನ್ನು ನೋಡಿಕೊಂಡು ಇಲ್ಲಿಗೆ ಬಂದಿರುವೆ. ಎಲ್ಲ ಕರ್ಮದಲ್ಲೂ ಏಳು ಬೀಳುಗಳು, ಚುರುಕಾಗಿರುವುದು, ಮಂದಗಾಮಿಯಾಗಿರುವುದು ಇದ್ದೇ ಇರುತ್ತದೆ. ಪುನಃ ಅದು ಮೇಲೆ ಬರುತ್ತದೆ. ಅದಕ್ಕೆ ಅಂಜುವುದೇಕೆ?</p>
<p>ಅದು ಹೇಗಾದರೂ ಇರಲಿ, ಕೆಲಸವನ್ನು ಕೆಲವು ಕಾಲ ನಿಲ್ಲಿಸಿ ಮಠಕ್ಕೆ ನೇರವಾಗಿ ಬಾ, ನೀನು ಒಂದು ತಿಂಗಳು ವಿಶ್ರಾಂತಿ ಪಡೆದ ಮೇಲೆ ನೀನು ನಾನು ಜೊತೆಯಲ್ಲಿ ಗುಜರಾತ್, ಬೊಂಬಾಯಿ, ಪೂನಾ, ಹೈದರಾಬಾದ್, ಮೈಸೂರು, ಮದ್ರಾಸು ಇವುಗಳಲ್ಲೆಲ್ಲಾ ದೀರ್ಘ ಪ್ರಯಾಣವನ್ನು ಮಾಡೋಣ. ಇದು ತುಂಬಾ ಚೆನ್ನಾಗಿರುವುದಲ್ಲವೆ? ಇದನ್ನು ನೀನು ಮಾಡಲಾಗದೇ ಇದ್ದರೆ ಒಂದು ತಿಂಗಳು ನಿನ್ನ ಉಪನ್ಯಾಸಗಳನ್ನೆಲ್ಲಾ ನಿಲ್ಲಿಸು. ಸ್ವಲ್ಪ ಒಳ್ಳೆಯ ಆಹಾರ ತೆಗೆದುಕೊ, ಚೆನ್ನಾಗಿ ನಿದ್ರೆ ಮಾಡು. ನಾನು ಇನ್ನು ಎರಡು ಮೂರು ತಿಂಗಳಲ್ಲಿ ಅಲ್ಲಿಗೆ ಹೋಗುವೆ. ಹೇಗಾದರೂ ಆಗಲಿ ನೀನು ಏನು ಮಾಡಬೇಕೆಂದಿರುವೆ ಎನ್ನುವುದಕ್ಕೆ ತಕ್ಷಣ ಉತ್ತರ ಬರೆ.</p>
<p>ಆಶೀರ್ವಾದಪೂರ್ವಕ ನಿನ್ನ</p>
<p>ವಿವೇಕಾನಂದ</p>

<!-- 349-5/0262-->
<p>೫೨೬. ಮಿಸ್ ಮ್ಯಾಕ್ಸಿಯಾಡ್ ಅವರಿಗೆ *</p>
<p>ಬೇಲೂರು ಮಠ, ಹೌರಾ ಜಿಲ್ಲೆ</p>
<p>೧೪ನೇ ಜೂನ್, ೧೯೦೧</p>
<p>ಪ್ರಿಯ ಜೋ,</p>
<p>ನೀನು ಜಪಾನನ್ನು ನೋಡಿ ಆನಂದಿಸುತ್ತಿರುವೆ, ಅದರಲ್ಲಿಯೂ ಜಪಾನಿನ ಕಲೆಯನ್ನು, ಎಂದು ಕೇಳಿ ನನಗೆ ತುಂಬಾ ಸಂತೋಷವಾಯಿತು. ನಾವು ಜಪಾನಿನಿಂದ ಹಲವು ವಿಷಯಗಳನ್ನು ಕಲಿಯಬೇಕೆಂದು ನೀನು ಹೇಳುವುದು ನಿಜವಾಗಿ ಸತ್ಯವೇ ಆಗಿದೆ. ಜಪಾನು ನಮಗೆ ಕೊಡುವ ಸಹಾಯದ ಹಿಂದೆ ದೊಡ್ಡ ಗೌರವ ಮತ್ತು ಸಹಾನುಭೂತಿ ಇರುವುದು. ಆದರೆ ಪಾಶ್ಚಾತ್ಯ ದೇಶಗಳಿಂದ ಬರುವ ಸಹಾಯದಲ್ಲಿಯಾದರೂ ಸಹಾನುಭೂತಿಯಿಲ್ಲ. ಧ್ವಂಸಾತ್ಮಕವಾದುದು ಅದು. ಇಂಡಿಯಾ ಮತ್ತು ಜಪಾನುಗಳ ಮಧ್ಯದಲ್ಲಿ ಸಂಬಂಧವನ್ನು ಬೆಳೆಸುವುದು ಬಹಳ ಔಚಿತ್ಯಪೂರ್ಣವಾಗಿದೆ. - ನನ್ನ ಪರಿಸ್ಥಿತಿಯಾದರೊ ಅಸ್ಸಾಮಿನಲ್ಲಿ ತುಂಬಾ ಹದಗೆಟ್ಟಿತು. ಮಠದ ಹವಾ ನನ್ನನ್ನು ಸ್ವಲ್ಪ ಮಟ್ಟಿಗೆ ಗುಣಮಾಡುತ್ತಿರುವುದು. ಅಸ್ಸಾಮಿನ ಬೆಟ್ಟದ ಸ್ಯಾನಿಟೋರಿಯಂ ಆದ ಶಿಲ್ಲಾಂಗ್‌ನಲ್ಲಿ ನನಗೆ ಜ್ವರ ಬಂದಿತು. ಜೊತೆಗೆ ಆಲ್ಕು ಮಿನ್ ಜಾಸ್ತಿಯಾಯಿತು. ನನ್ನ ದೇಹ ಎರಡರಷ್ಟು ದಪ್ಪವಾಯಿತು. ನಾನು ಮಠವನ್ನು ಸೇರಿದೊಡನೆಯೇ ಈ ಚಿಹ್ನೆಗಳೆಲ್ಲಾ ಕಡಮೆಯಾದುವು. ಈ ವರ್ಷ ವಿಪರೀತ ಶೆಖೆ. ಇಲ್ಲಿ ಮಳೆ ಪ್ರಾರಂಭವಾಗಿದೆ. ಬೇಗನೆ ಬಲವಾದ ಮಳೆಗಾಲ ಪ್ರಾರಂಭವಾಗಬಹುದು ಎಂದು ಆಶಿಸುತ್ತೇನೆ. ಸದ್ಯಕ್ಕೆ ನನಗೆ ಯಾವ ಯೋಜನೆಗಳೂ ಇಲ್ಲ. ಬೊಂಬಾಯಿ ಪ್ರಾಂತ್ಯ ನನ್ನನ್ನು ಜರೂರಾಗಿ ಕರೆಯುತ್ತಿದೆ. ನಾನು ಬೇಗ ಅಲ್ಲಿಗೆ ಹೋಗಬಹುದು. ನಾವು ಇನ್ನು ಒಂದು ವಾರದಲ್ಲಿ ಬೊಂಬಾಯಿ ಮುಂತಾದ ಕಡೆ ಸಂಚಾರ ಮಾಡಬೇಕೆಂದಿರುವೆವು.</p>
<p>ಲೇಡಿ ಬೆಟ್ಟಿ ಕಳುಹಿಸಿದ್ದಾರೆ ಎಂದು ನೀನು ತಿಳಿಸಿರುವ ಮುನ್ನೂರು ಡಾಲರ್ ಇನ್ನೂ ನನಗೆ ಬಂದಿಲ್ಲ. ಜನರಲ್ ಪ್ಯಾಟರ್‌ಸನ್‌ನಿಂದ ಅದು ಬಂದ ವಿಷಯದಲ್ಲಿ ಜವಾಬೂ ಬರಲಿಲ್ಲ.</p>
<p>ಆತ ತನ್ನ ಹೆಂಡತಿ ಮಕ್ಕಳು ಯೂರೋಪಿಗೆ ಹೋದ ಮೇಲೆ ತುಂಬಾ ವ್ಯಾಕುಲ ಪಡುತ್ತಿದ್ದ. ನನ್ನನ್ನು ಬಂದು ನೋಡುವಂತೆ ಕೇಳಿಕೊಂಡ. ಆದರೆ ಆಗ ದುರದೃಷ್ಟವಶಾತ್ ನನ್ನ ಆರೋಗ್ಯ ಚೆನ್ನಾಗಿರಲಿಲ್ಲ. ನಮಗೆ ಊರಿಗೆ ಪ್ರವೇಶ ಮಾಡುವುದಕ್ಕೆ ತುಂಬಾ ಅಂಜಿಕೆಯಾಗುವುದು. ಮಳೆ ಪ್ರಾರಂಭವಾಗುವವರೆಗೂ ಕಾಯಬೇಕಾಗಿದೆ.</p>
<p>*<span class="en"> C.W, Vol. V, P162</span></p>

<!-- 349-5/0263-->
<p>ಈಗ ಪ್ರಿಯ ಜೋ, ಈ ಸಲ ನಾನು ಜಪಾನಿಗೆ ಹೋಗಬೇಕಾದರೆ ಕೆಲಸವನ್ನು ಮಾಡುವುದಕ್ಕೆ ಶಾರದಾನಂದನನ್ನು ಕರೆದುಕೊಂಡು ಹೋಗುವುದು ಅವಶ್ಯವಾಗಿದೆ. ಮತ್ತು ಮ್ಯಾಕ್ಸಿಮ್ ಮಾತುಕೊಟ್ಟಂತೆ ಅವನಿಂದ ಲಿಹುವಾಂಗ್ ಚಾಂಗ್‌ಗೆ ಪತ್ರ ಬೇಕು. ಮಿಕ್ಕಿರುವುದೆಲ್ಲ ಜಗನ್ಮಾತೆಗೆ ಗೊತ್ತು. ನಾನು ಇನ್ನು ಯಾವುದನ್ನೂ ನಿರ್ಧರಿಸಿಲ್ಲ.</p>
<p>ಭವಿಷ್ಯ ನುಡಿಯುವವನನ್ನು ನೋಡುವುದಕ್ಕಾಗಿ ನೀನು ಅಲನ್‌ಕ್ವಿನಾನ್‌ಗೆ ಹೋದೆಯೇನು? ಅವನು ತನ್ನ ಶಕ್ತಿಯನ್ನು ನಿನಗೆ ದೃಢಪಡಿಸಿದನೆ? ಅವನು ಏನು ಹೇಳಿದ? ಆ ವಿವರಗಳನ್ನೆಲ್ಲಾ ಬರೆ.</p>
<p>ಜೂಲ್ಸ್ ಬಾಯ್ ನೇಪಾಲವನ್ನು ಪ್ರವೇಶಮಾಡಲು ಆಗಲಿಲ್ಲ. ಅವನು ಲಾಹೋರಿನವರೆಗೂ ಹೋದನು. ಅವನು ಸೆಖೆ ತಾಳಲಾರದೆ ಖಾಯಿಲೆ ಬಿದ್ದನೆಂದೂ, ಅನಂತರ ಯೂರೋಪಿಗೆ ಹಡಗು ಹತ್ತಿದನೆಂದೂ ಪತ್ರಿಕೆಯ ಮೂಲಕ ಗೊತ್ತಾಯಿತು. ನಾವು ಮಠದಲ್ಲಿ ಆತನನ್ನು ನೋಡಿದ ಮೇಲೆ ಒಂದು ಪಂಕ್ತಿಯನ್ನೂ ಬರೆಯಲಿಲ್ಲ. ನೀನು ನಾರ್ವೆಯಿಂದ ಶ್ರೀಮತಿ ಬುಲ್ ಅವರನು, ಜಪಾನಿಗೆ ಸೆಳೆಯುವುದಕ್ಕೆ ಸಂಕಲ್ಪ ಮಾಡಿರುವೆ ಎನ್ನು, ಸರಿ ಮಿಸ್, ನೀನು ನಿಸ್ಸಂಶಯವಾಗಿಯೂ ದೊಡ್ಡ ಮಂತ್ರವಾದಿಯೇ ಆಗಿರುವೆ. ಒಳ್ಳೆಯದು ಜೋ, ನಿನ್ನ ಆರೋಗ್ಯ ಮತ್ತು ಚೇತನವನ್ನು ಚೆನ್ನಾಗಿ ಕಾಪಾಡಿಕೊ. ಅಲನ್‌ಕ್ವಿನಾನ್ ವ್ಯಕ್ತಿಯ ಮಾತುಗಳು ಬಹುಮಟ್ಟಿಗೆ ಸತ್ಯವಾಗುತ್ತವೆ. ನಿನಗೆ ಕೀರ್ತಿ, ಗೌರವ ಮತ್ತು ಮುಕ್ತಿ ಕಾದುಕೊಂಡಿವೆ. ಸ್ತ್ರೀಯ ಸ್ವಾಭಾವಿಕ ಮಾರ್ಗವೇ ಮದುವೆಯ ಮೂಲಕ ಒಬ್ಬನನ್ನು ಆಶ್ರಯಿಸಿಕೊಂಡು ಮೇಲೆ ಹಬ್ಬಿ ಹೋಗುವುದು. ಆದರೆ ಅಂತಹ ಕಾಲಗಳೆಲ್ಲ ಆಗಿ ಹೋದವು. ನೀನು ಯಾವ ಮನುಷ್ಯನ ಸಹಾಯವೂ ಇಲ್ಲದೆ ನೀನಿರುವಂತೆಯೇ ಸರಳವಾಗಿಯೇ ಒಂದು ದೊಡ್ಡ ವ್ಯಕ್ತಿಯಾಗುವೆ. ಪ್ರಿಯ ಜೋ, ನಮ್ಮ ಜೋ, ಎಂದೆಂದಿಗೂ ಜೋ.</p>
<p>ಈ ಪ್ರಪಂಚವನ್ನು ನಾವು ಬೇಕಾದಷ್ಟು ನೋಡಿ ಆಗಿದೆ. ಆ ನೀರಿನ ಗುಳ್ಳೆಗಳನ್ನು ಯಾರು ಗಮನಿಸುವರು, ಅಲ್ಲವೆ ಜೋ? ಹಲವು ತಿಂಗಳುಗಳಿಂದ ನಾನು ಭಾವೋದ್ರೇಕವನ್ನೆಲ್ಲಾ ಹೊಡೆದಟ್ಟಲು ಪ್ರಯತ್ನಿಸುತ್ತಿರುವೆನು. ಆದ ಕಾರಣವೇ ಕಾಗದವನ್ನು ಇಲ್ಲಿಗೇ ನಿಲ್ಲಿಸುವೆನು. ಸದ್ಯಕ್ಕೆ ಗುಡ್ ಬೈ. ಜಗನ್ಮಾತೆಯು ನಾವಿಬ್ಬರೂ ಒಟ್ಟಿಗೇ ಕೆಲಸ ಮಾಡಬೇಕೆಂದು ನಿಯಮಿಸಿರುವಳು. ಆಗಲೇ ಇದು ಹಲವರ ಕಲ್ಯಾಣಕ್ಕೆ ಸಹಾಯ ಮಾಡಿದೆ. ಇನ್ನು ಮೇಲೆ ಇನ್ನೂ ಹೆಚ್ಚು ಜನರಿಗೆ ಸಹಾಯ ಮಾಡುವುದು. ಹಾಗೆಯೆ ಆಗಲಿ, ಸುಮ್ಮನೆ ಯೋಜನೆಗಳನ್ನು ಮಾಡಿಕೊಳ್ಳುವುದು, ಸುಮ್ಮನೆ ನೆಗೆದಾಡುವುದು ಪ್ರಯೋಜನವಿಲ್ಲ. ತಾಯಿ ತನ್ನ ದಾರಿಯನ್ನು ಕಂಡುಕೊಳ್ಳುವಳು, ಇದರಲ್ಲಿ ಸಂದೇಹವಿಲ್ಲ. ಪ್ರೀತಿ ಮತ್ತು ಹೃತೂರ್ವಕ ಆಶೀರ್ವಾದಗಳಲ್ಲಿ,</p>
<p>ಎಂದೆಂದಿಗೂ ನಿನ್ನ</p>
<p>ವಿವೇಕಾನಂದ</p>

<!-- 349-5/0264-->
<p>ವಿ. ಸೂ. - ಈಗ ತಾನೇ ಮಿಸ್ಟರ್ ಓಕಾಕುರನಿಂದ ಮುನ್ನೂರು ರೂಪಾಯಿನ ಚೆಕ್ಕು ಮತ್ತು ಆಮಂತ್ರಣ ಬಂದಿತು. ಇದೇನೋ ಆಸೆಯನ್ನು ಕೆರಳಿಸುತ್ತಿದೆ. ಆದರೆ ಜಗನ್ಮಾತೆಗೆ ಎಲ್ಲ ಗೊತ್ತು.</p>
<p>೫೨೭. ಮಿಸ್ ಮ್ಯಾಕ್ಸಿಯಾಡ್ ಅವರಿಗೆ*</p>
<p>- ಬೇಲೂರು ಮಠ</p>
<p>೧೮ನೇ ಜೂನ್, ೧೯೦೧ ಪ್ರಿಯ ಜೋ,</p>
<p>ನಾನು ನಿನ್ನ ಪತ್ರದ ಜೊತೆಯಲ್ಲಿ ಓಕಾಕುರನ ಹಣಕ್ಕೆ ರಸೀತಿಯನ್ನು ಕಳುಹಿಸುತ್ತಿದ್ದೇನೆ. ನಿನ್ನ ತಂತ್ರಗಳೆಲ್ಲ ನನಗೆ ಗೊತ್ತಿದೆ.</p>
<p>ನಾನು ನಿಜವಾಗಿ ಬರಲು ಪ್ರಯತ್ನಿಸುತ್ತಿರುವೆನು. ನಿನಗೇ ಗೊತ್ತಿದೆ ಹೋಗುವುದಕ್ಕೆ ಒಂದು ತಿಂಗಳು, ಬರುವುದಕ್ಕೆ ಒಂದು ತಿಂಗಳು, ಅಲ್ಲಿ ಕೆಲವು ದಿನಗಳು ಇರುವುದು ! ಆದರೂ ಚಿಂತೆಯಿಲ್ಲ. ನಾನು ಸಾಧ್ಯವಾದಷ್ಟೂ ಪ್ರಯತ್ನಿಸುತ್ತಿರುವೆನು. ನನ್ನ ತೀವ್ರ ಅನಾರೋಗ್ಯ ಮತ್ತು ಕೋರ್ಟಿನ ಕೆಲವು ವಿಷಯಗಳಿಂದ ತಡವಾಗಬಹುದು.</p>
<p>ಚಿರಂತನ ಪ್ರೀತಿಯೊಡನೆ</p>
<p>ವಿವೇಕಾನಂದ ೫೨೮. ಮಿಸ್ ಮ್ಯಾಕ್ಸಿಯಾಡ್ ಅವರಿಗೆ **</p>
<p>ಬೇಲೂರು ಮಠ</p>
<p>೧೯೦೧ ಪ್ರೀತಿಯ ಜೋ,</p>
<p>ನಾನು ನಿನಗೆ ಎಷ್ಟೊಂದು ಋಣಿಯಾಗಿರುವೆನೆಂಬುದು ಕಲ್ಪನೆಗೂ ಮೀರಿದುದು. ನೀನು ಎಲ್ಲೇ ಇದ್ದರೂ ನನ್ನ ಹಿತವನ್ನೆಂದೂ ಮರೆಯಲಿಲ್ಲ. ನನ್ನ ಎಲ್ಲ ಹೊರೆಯನ್ನೂ ನನ್ನ ಎಲ್ಲ ಕೋಪೋದ್ರೇಕವನ್ನೂ ಸಹಿಸುವವಳು ನೀನೊಬ್ಬಳೇ..</p>
<p>ನಿನ್ನ ಜಪಾನೀ ಸ್ನೇಹಿತ ತುಂಬ ದಯಾಳು. ಆದರೆ ನನ್ನ ಆರೋಗ್ಯ ಚೆನ್ನಾಗಿಲ್ಲದೆ ಇರುವುದರಿಂದ ಜಪಾನಿಗೆ ಹೋಗಲು ಆಗಲಾರದು. ಹೇಗೊ ಕಷ್ಟಪಟ್ಟು ಬಾಂಬೆ ಪ್ರಾಂತದ ಮೂಲಕ ಹಾದುಹೋಗಿ ನನ್ನ ಸ್ನೇಹಿತರನ್ನೆಲ್ಲಾ ಹೇಗಿದ್ದೀರಿ?” ಎಂದು ವಿಚಾರಿಸುತ್ತೇನೆ, ಅಷ್ಟೆ. ಬಂದು ಹೋಗುವುದಕ್ಕೆ ಎರಡು ತಿಂಗಳು, ತಂಗುವುದಕ್ಕೆ ಒಂದು ತಿಂಗಳು - ಹೀಗೆ ಕೆಲಸಕ್ಕೆ ಸಮಯವೇ ಇರುವುದಿಲ್ಲ, ಅಲ್ಲವೆ?</p>
<p>*<span class="en"> C.W, Vol. V, P164</span></p>
<p>**<span class="en"> C.W, Vol. V, P164</span></p>

<!-- 349-5/0265-->
<p>ಆದ್ದರಿಂದ ನನ್ನ ಪ್ರಯಾಣಕ್ಕೆ ಜಪಾನೀ ಸ್ನೇಹಿತನು ಕಳಿಸಿದ ಹಣವನ್ನು ನೀನು ಅವನಿಗೆ ಕೊಡು. ನೀನು ನವೆಂಬರಿನಲ್ಲಿ ಭಾರತಕ್ಕೆ ಬಂದಾಗ ನಾನು ಆ ಹಣವನ್ನು ನಿನಗೆ ಹಿಂದಕ್ಕೆ ಕೊಡುತ್ತೇನೆ.</p>
<p>ನಾನು ಅಸ್ಸಾಮಿನಲ್ಲಿ ತುಂಬ ಕಾಯಿಲೆ ಬಿದ್ದಿದ್ದೆ. ಈಗ ಸ್ವಲ್ಪ ಸುಧಾರಿಸಿ ಕೊಳ್ಳುತ್ತಿದ್ದೇನೆ. ಬಾಂಬೆ ಜನರಿಗೆ ಕಾದು ಕಾದು ಬೇಜಾರಾಗಿದೆ – ನಾನು ಅವರನ್ನು ನೋಡಲೇಬೇಕು. ಇಷ್ಟೆಲ್ಲ ಇದ್ದರೂ ನಾನು ಬರಬೇಕೆಂದು ನೀನು ಬಯಸಿದರೆ ನಿನ್ನ ಪತ್ರ ಬಂದಕೂಡಲೇ ಹೊರಡುತ್ತೇನೆ...</p>
<p>300 ಪೌಂಡು ನನಗೆ ತಲುಪಿತೆ ಎಂದು ವಿಚಾರಿಸಿ ಲಂಡನ್ನಿನಿಂದ ಶ್ರೀಮತಿ ಲೆಗೆಟ್ ಬರೆದಿದ್ದಾರೆ. ಅದು ತಲುಪಿದ್ದಕ್ಕೆ ನಾನು ಆಗಲೇ ಪ್ಯಾರಿಸಿಗೆ ಪತ್ರ ಬರೆದಿರುತ್ತೇನೆ. ಅವರು ಬರೆದ ಹಿಂದಿನ ಪತ್ರ ಹರಿದು ಹೋಗಿತ್ತು. ಅಂಚೆ ಅಧಿಕಾರಿಗಳಿಗೆ ನನ್ನವನ್ನು ಸರಿಯಾದ ರೀತಿಯಲ್ಲಿ ಒಡೆದು ನೋಡುವಷ್ಟು ಸಜ್ಜನಿಕೆ ಇಲ್ಲ.</p>
<p>ಪ್ರೀತಿಯಲ್ಲಿ ಎಂದೆಂದಿಗೂ ನಿನ್ನ</p>
<p>ವಿವೇಕಾನಂದ ೫೨೯. ಮಿಸ್ ಮೇರಿ ಹೇಲ್‌ ಅವರಿಗೆ*</p>
<p>ಬೇಲೂರು ಮಠ</p>
<p>೫ನೇ ಜುಲೈ, ೧೯೦೧ ಪ್ರೀತಿಯ ಮೇರಿ,</p>
<p>- ನೀನು ಬರೆದ ದೀರ್ಘವಾದ ಸುಂದರವಾದ ಕಾಗದಕ್ಕೆ ನಾನು ತುಂಬಾ ವಂದನೆಗಳನ್ನು ಸಲ್ಲಿಸುತ್ತೇನೆ. ನನ್ನ ಮನಸ್ಸನ್ನು ಸ್ವಲ್ಪ ಮೇಲಕ್ಕೆ ಎತ್ತಲೂ ಈ ಸಮಯದಲ್ಲಿ ಅಂತಹ ಪತ್ರ ಬೇಕಾಗಿತ್ತು. ನನ್ನ ಆರೋಗ್ಯ ಯಾವಾಗಲೂ ಕೆಟ್ಟಿತ್ತು. ಈಗಲೂ ಹಾಗೆಯೇ ಇದೆ. ನಾನು ಎಲ್ಲೋ ಕೆಲವು ದಿನಗಳು ಮಾತ್ರ ಚೇತರಿಸಿಕೊಳ್ಳುತ್ತೇನೆ. ಅನಂತರ ಅನಾರೋಗ್ಯ ಮರುಕಳಿಸುವುದು. ಸರಿ, ಹೇಗೋ ಇದೇ ರೋಗದ ಸ್ವಭಾವ ಎಂದು ಕಾಣುವುದು.</p>
<p>ನಾನು ಈಚೆಗೆ ಪೂರ್ವ ಬಂಗಾಳ ಮತ್ತು ಅಸ್ಸಾಮಿನಲ್ಲಿ ಸಂಚಾರ ಮಾಡುತ್ತಿದ್ದೆ. ಅಸ್ಸಾಂ ಸೌಂದರ್ಯದಲ್ಲಿ ಕಾಶ್ಮೀರಕ್ಕೆ ಎರಡನೆಯದು. ಆದರೆ ಬಹಳ ಅನಾರೋಗ್ಯ. ಹಲವು ಬೆಟ್ಟ ಗುಡ್ಡಗಳ ಸಂದಿಯಲ್ಲಿ ನುಸುಳಿಕೊಂಡು ಹರಿಯುತ್ತಿರುವ ದೊಡ್ಡ ಬ್ರಹ್ಮಪುತ್ರಾ ನದಿ ದ್ವೀಪಗಳಿಂದ ಅಲಂಕೃತವಾಗಿದೆ, ಇದು ನೋಡಲು ಕಣ್ಣಿಗೆ ಒಂದು</p>
<p>ಹಬ್ಬ,</p>
<p>ನನ್ನ ದೇಶ ನಿನಗೆ ಗೊತ್ತಿರುವಂತೆ ನೀರಿನ ನಾಡು, ಆದರೆ ಇದಕ್ಕೆ ಮುಂಚೆ ಹೀಗೆಂದರೆ ಏನು ಎಂಬುದು ನನಗೆ ಗೊತ್ತಿರಲಿಲ್ಲ. ಪೂರ್ವ ಬಂಗಾಳದ ನದಿಗಳು ಹರಿಯುತ್ತಿರುವ</p>
<p>*<span class="en"> C.W, Vol. V, P 165</span></p>

<!-- 349-5/0266-->
<p>ಶುದ್ಧ ನೀರಿನ ಸಾಗರದಂತೆ ಇವೆ. ಬರೀ ನದಿಗಳಲ್ಲ, ಇವನ್ನು ದಾಟಬೇಕಾದರೆ ಸ್ಟೀಮರ್‌ನಲ್ಲಿ ಮೈಲಿಗಟ್ಟಳೆ ಹೋಗಬೇಕು. ಮಿಸ್ ಮ್ಯಾಕ್ಸಿಯಾಡ್ ಜಪಾನಿನಲ್ಲಿ ಇರುವಳು. ಅವಳೇನೊ ಆ ದೇಶದ ಸೌಂದರ್ಯಕ್ಕೆ ಮುಗಳಾಗಿ ಹೋಗಿರುವಳು, ನನಗೂ ಬರುವುದಕ್ಕೆ ಹೇಳಿದಳು. ಆದರೆ ನನ್ನ ಈಗಿನ ಆರೋಗ್ಯದ ಸ್ಥಿತಿಯಲ್ಲಿ ಅಷ್ಟು ದೂರ ಪ್ರಯಾಣವನ್ನು ಕೈಗೊಳ್ಳಲು ಸಾಧ್ಯವಾಗದೆ ನಿಲ್ಲಿಸಬೇಕಾಯಿತು. ನಾನು ಜಪಾನನ್ನು ಹಿಂದೆ ನೋಡಿರುವೆನು.</p>
<p>ಈಗ ನೀನು ವೆನಿಸ್ಸನ್ನು ನೋಡಿ ಆನಂದಿಸುತ್ತಿರುವೆ ಎನ್ನು, ಆ ಹಳೆಯ ಮನುಷ್ಯ (ನಗರಿ) ಬಹಳ ಚೆನ್ನಾಗಿರಬೇಕು. ಆದರೆ ವೆನಿಸ್ ಹಿಂದಿನ ಕಾಲದಲ್ಲಿ ಶೈಲಾಕ್‌ಗಳ (ಹಣ ಕೊಡುವವರ) ತೌರುಮನೆಯಾಗಿತ್ತು! ಅಲ್ಲವೇನು?</p>
<p>ಈ ವರ್ಷ ಸ್ಯಾಮ್ ನಿನ್ನೊಂದಿಗೆ ಇರುವನು. ನನಗೆಷ್ಟೋ ಸಂತೋಷ, ಉತ್ತರದಲ್ಲಿ ಬೇಜಾರು ಅನುಭವ ಆದಮೇಲೆ ಯೂರೋಪಿನ ಉತಮ ದೃಶ್ಯಗಳನ್ನು ನೋಡಿ ಅವನು ಆನಂದಿಸುತ್ತಿರಬಹುದು. ಇತ್ತೀಚೆಗೆ ನಾನು ಯಾವ ಸ್ವಾರಸ್ಯವುಳ್ಳ ಸ್ನೇಹಿತರನ್ನೂ ಮಾಡಿಕೊಂಡಿಲ್ಲ. ನಿನಗೆ ಗೊತ್ತಿದ್ದ ಹಳೆಯ ಸ್ನೇಹಿತರಲ್ಲಿ ಹಲವರು ತೀರಿ ಹೋಗಿರುವರು, ಖೇತ್ರಿ ರಾಜ ಕೂಡ ಕಾಲವಾದರು. ಅಕ್ಷರ್ ಚಕ್ರವರ್ತಿಯ ಸಮಾಧಿ ಇರುವ ಸಿಕಂದರ್‌ನಲ್ಲಿ ಒಂದು ದೊಡ್ಡ ಗೋಪುರದಿಂದ ಬಿದ್ದು ತೀರಿಕೊಂಡರು. ಅವರು ಆಗ್ರಾದಲ್ಲಿ ತಮ್ಮ ಸ್ವಂತ ಖರ್ಚಿನಿಂದಲೇ ಸುಂದರವಾದ ವಾಸ್ತುಶಿಲ್ಪವುಳ್ಳ ಒಂದು ಕಟ್ಟಡವನ್ನು ರಿಪೇರಿ ಮಾಡಿಸುತ್ತಿದ್ದರು. ಒಂದು ದಿನ ಅವರು ಅದನ್ನು ಪರೀಕ್ಷೆ ಮಾಡಲು ಹೋಗಿದ್ದಾಗ ಮೆಟ್ಟಲು ಜಾರಿ ಅಲ್ಲಿಂದ ಸುಮಾರು ಹಲವು ನೂರು ಅಡಿಗಳು ಕೆಳಗೆ ಬಿದ್ದರು. ಕೆಲವು ವೇಳೆ ನಮಗೆ ಪುರಾತನ ವಸ್ತುಗಳ ಮೇಲೆ ಇರುವ ಉತ್ಸಾಹದಿಂದ ದುಃಖಕ್ಕೆ ಈಡಾಗುತ್ತೇವೆ. ಮೇರಿ, ಜೋಪಾನವಾಗಿರು. ಇಂಡಿಯಾ ದೇಶದ ಪ್ರಾಚೀನ ವಸ್ತುಗಳ ವಿಷಯದಲ್ಲಿ ಹೆಚ್ಚು ಆಸಕ್ತಿಯನ್ನು ತೋರಬೇಡ.</p>
<p>ನಮ್ಮ ಸಂಘದ ಚಿಹ್ನೆಯ ಹಾವು ಆಧ್ಯಾತ್ಮಿಕ ಶಕ್ತಿಯನ್ನು ಸೂಚಿಸುವುದು, ಸೂರ್ಯ ಜ್ಞಾನವನ್ನು ಸೂಚಿಸುವನು, ಅಲೆಯಿಂದ ಕೂಡಿರುವ ನೀರು ಕರ್ಮವನ್ನು ಸೂಚಿಸುವುದು. ಕಮಲ ಭಕ್ತಿಯನ್ನು ಸೂಚಿಸುವುದು. ಹಂಸವೇ ಇದರ ಮಧ್ಯದಲ್ಲಿರುವ</p>
<p>ಆತ್ಮ.</p>
<p>ಸ್ಯಾಮ್ ಮತ್ತು ತಾಯಿಗೆ ನನ್ನ ಪ್ರೀತಿಗಳು.</p>
<p>ಎಂದಿಗೂ ಪ್ರೇಮಪೂರ್ವಕ ನಿನ್ನ</p>
<p>ವಿವೇಕಾನಂದ ವಿ.ಸೂ. - ನನ್ನ ಪತ್ರ ಸಣ್ಣದಾಗಬೇಕಾಯಿತು. ನನಗೆ ಯಾವಾಗಲೂ ಮನಸ್ಸೇ ಇಲ್ಲ, ಇದೆಲ್ಲ ದೇಹದ ವ್ಯಾಪಾರ !</p>
<p>ವಿ.</p>

<!-- 349-5/0267-->
<p>೫೩೦. ಸೋದರಿ ಕ್ರಿಸೈನ್ ಅವರಿಗೆ *</p>
<p>ಮಹಾಪುರುಷರ ಹ</p>
<p>ನಾನು ಸಣ್ಣವನು,</p>
<p>ದೊಡ್ಡವಳೆಂದು</p>
<p>ಬೇಲೂರು ಮಠ</p>
<p>೬ನೇ ಜುಲೈ ೧೯೦೧ ನನಗೆ ವಿಷಯಗಳು ಇದ್ದಕ್ಕಿದ್ದಂತೆ ಬರುವುವು. ನಾನು ಇಂದು ಬರೆಯುವ ಹುಚ್ಚಿನಲ್ಲಿರುವೆನು. ಅದಕ್ಕೆ ನಾನು ಮೊದಲು ಮಾಡಬೇಕೆಂದು ಇಚ್ಚಿಸುವುದೆ ನಿನಗೆ ಕೆಲವು ಪಂಕ್ತಿಗಳನ್ನು ಬರೆಯುವುದು. ನನ್ನನ್ನು ತುಂಬಾ ಉದ್ವೇಗಪರನೆನ್ನುವರು. ನಾನು ತುಂಬಾ ಮನಸ್ಸಿಗೆ ಹಚ್ಚಿಕೊಳ್ಳುವೆನು. ಆದರೆ ಪ್ರಿಯ ಸೋದರಿ ಕ್ರಿಸ್ಟೆನ್, ನೀನು ಕೂಡ ಈ ತಂತ್ರದಲ್ಲಿ ಹಿಂದೆ ಬಿದ್ದಿಲ್ಲ. ನಮ್ಮ ಒಬ್ಬ ಕವಿ ಹೀಗೆ ಹೇಳುವನು: ''ಬೆಟ್ಟ ಹಾರಬಹುದು. ಬೆಂಕಿ ತಣ್ಣಗಾಗಬಹುದು, ಆದರೆ ಮಹಾಪುರುಷರ ಹೃದಯ ಮಾತ್ರ ಬದಲಾಗುವುದಿಲ್ಲ. ನಾನು ಸಣ್ಣವನು, ತುಂಬಾ ಸಣ್ಣವನು. ಆದರೆ ನೀನು ದೊಡ್ಡವಳೆಂದು ನನಗೆ ಗೊತ್ತಿದೆ. ನಿನ್ನ ಹೃದಯ ವೈಶಾಲ್ಯವನ್ನು ನಾನು ಯಾವಾಗಲೂ ಮೆಚ್ಚುವೆನು. ನಾನು ನಿನ್ನನ್ನು ಬಿಟ್ಟು ಉಳಿದವರೆಲ್ಲರ ವಿಷಯದಲ್ಲಿಯೂ ಕಾತರನಾಗುವೆನು. ನಾನು ನಿನ್ನನ್ನು ಜಗನ್ಮಾತೆಗೆ ಅರ್ಪಿಸಿರುವೆನು. ಅವಳೇ ನಿನ್ನ ರಕ್ಷಕಳು, ಮಾರ್ಗದರ್ಶಕಳು, ಯಾವ ಅಪಾಯವೂ ನಿನ್ನ ಹತ್ತಿರ ಬರಲಾರದು. ಯಾವುದೂ ನಿನ್ನನ್ನು ಕ್ಷಣಕಾಲವಾದರೂ ನಿಲ್ಲಿಸಲಾರದು. ನನಗೆ ಅದು ಗೊತ್ತಿದೆ.</p>
<p>ಅನವರತವೂ ಭಗವಂತನಲ್ಲಿ ನಿನ್ನ</p>
<p>ವಿವೇಕಾನಂದ ೫೩೧. ಮಿಸ್ ಮೇರಿ ಹೇಲ್‌ ಅವರಿಗೆ * *</p>
<p>ಬೇಲೂರು ಮಠ, ಹೌರಾ ಜಿಲ್ಲೆ</p>
<p>೨೭ನೇ ಆಗಸ್ಟ್, ೧೯೦೧ ಪ್ರೀತಿಯ ಮೇರಿ,</p>
<p>ನೀನು ಇಚ್ಚಿಸಿದಂತೆ ನಿನಗೊಂದು ದೊಡ್ಡ ಕಾಗದವನ್ನು ಬರೆಯುವಷ್ಟು ನನಗೆ ಆರೋಗ್ಯವಿದ್ದಿದ್ದರೆ ಚೆನ್ನಾಗಿರುತ್ತಿತ್ತು. ಆರೋಗ್ಯ ಇನ್ನೂ ಕೆಡುತ್ತಿದೆ. ಅದಿಲ್ಲದೆಯೇ ಬೇಕಾದಷ್ಟು ತೊಂದರೆಗಳು ತೊಡಕುಗಳು ಬರುತ್ತಿವೆ. ಅದನ್ನು ಈಗ ಗಮನಿಸುವುದನ್ನೇ ಬಿಟ್ಟುಬಿಟ್ಟಿರುವೆನು.</p>
<p>ಸುಂದರವಾದ ಸ್ವಿಸ್ ಹೋಟಲಿನಲ್ಲಿ ನೀವೆಲ್ಲ ಸುಖವಾಗಿರಿ ಎಂದು ನಾನು ಹಾರೈಸುತ್ತೇನೆ - ಚೆನ್ನಾದ ಆರೋಗ್ಯ, ಒಳ್ಳೆಯ ಹಸಿವು ಮತ್ತು ಉತ್ತೇಜನ ನೀಡುವುದಕ್ಕೆ ಸ್ವಿಸ್ ಮತ್ತು ಇತರ ದೇಶಕ್ಕೆ ಸಂಬಂಧಪಟ್ಟ ಪುರಾತನ ವಸ್ತುಗಳನ್ನು ಸ್ವಲ್ಪ ನೋಡುವುದು, ನೀನು ಪರ್ವತಗಳ ಪರಿಶುದ ವಾದ ಗಾಳಿಯನ್ನು ಸೇವಿಸುವುದು ನನಗೆ ತುಂಬಾ ಸಂತೋಷ. ಆದರೆ ಸ್ಯಾಮ್‌ನ ಆರೋಗ್ಯ ಚೆನ್ನಾಗಿಲ್ಲದೆ ಇರುವುದನ್ನು ಕೇಳಿ</p>
<p>*<span class="en"> C.W, Vol. V, P167</span></p>
<p>**<span class="en"> C.W, Vol. V, P167</span></p>

<!-- 349-5/0268-->
<p>ವ್ಯಸನವಾಗುವುದು. ಅವನಿಗೆ ಚಿಂತೆ ಪಡಬೇಕಾಗಿಲ್ಲ. ಸಾಧಾರಣವಾಗಿ ಅವನ ಆರೋಗ್ಯ ಚೆನ್ನಾಗಿರುತ್ತದೆ.</p>
<p>“ಹೆಂಗಸಿನ ಮನಸ್ಸು ಮತ್ತು ಗಂಡಸಿನ ಅದೃಷ್ಟ ಇವನ್ನು ಹೇಳುವುದು ದೇವತೆಗಳಿಗೂ ಕಷ್ಟ, ಹೀಗಿರುವಾಗ ಮನುಷ್ಯನ ಪಾಡೇನು?'' ನನ್ನ ಹುಟ್ಟು ಗುಣ</p>
<p>ಹೃದಯವಾಗಿರಬಹುದು. ಆದರೆ ತತ್ಕಾಲದಲ್ಲಿ ನಿನ್ನ ವಿಷಯದಲ್ಲಿ ನನ್ನ ಚಿಂತೆ ಏನೆಂದರೆ ನಿನಗೆ ಸ್ವಲ್ಪ ಪುರುಷತ್ವದ ಆವಶ್ಯಕತೆ ಇದೆ. - ಓ ಮೇರಿ, ನಿನ್ನ ಬುದ್ಧಿಶಕ್ತಿ, ಆರೋಗ್ಯ, ಸೌಂದರೆ ಎಲ್ಲ ಒಂದು ಗುಣ ಇಲ್ಲದೇ ಇರುವುದರಿಂದ ವ್ಯರ್ಥವಾಗಿ ಹೋಗುತ್ತಿದೆ - ಅದೇ ನಿನ್ನ ವ್ಯಕ್ತಿತ್ವವನ್ನು ದೃಢವಾಗಿ ಒತ್ತಿ ಹೇಳುವುದು. ನಿನ್ನ ಅಹಂಕಾರ, ಉತ್ಸಾಹ ಮೊದಲಾದವುಗಳೆಲ್ಲ ನಿಷ್ಪಯೋಜನ, ಇವುಗಳೆಲ್ಲ ವಿಡಂಬನೆ. ನೀನು ಹೆಚ್ಚು ಎಂದರೆ ಬೋರ್ಡಿಂಗ್ ಸ್ಕೂಲಿನಲ್ಲಿ ಓದುವ ಹುಡುಗಿಯಂತಿರುವೆ, ನಿನಗೆ ಬೆನ್ನೆಲುಬೇ ಇಲ್ಲ, ಬೆನ್ನೆಲುಬೇ ಇಲ್ಲ.</p>
<p>ಅಯೋ ಯಾವಾಗಲೂ ಏನನ್ನಾದರೂ ಮಾಡಲೇ ಬೇಕಾಗಿದೆ. ಇದು ಬಹಳ ಕಠೋರ, ನಿರ್ದಯವಾದುದು. ಆದರೆ ಇದರಿಂದ ತಪ್ಪಿಸಿಕೊಳ್ಳಲಾರೆನು. ಮೇರಿ, ನಾನು ಸತ್ಯವಾಗಿ, ಹೃತ್ತೂರ್ವಕವಾಗಿ ನಿನ್ನನ್ನು ಪ್ರೀತಿಸುವೆನು. ಆದ ಕಾರಣವೇ ಕೆಲಸಕ್ಕೆ ಬಾರದ ಮಿಠಾಯಿಗಳಿಂದ ನಿನ್ನನ್ನು ವಂಚಿಸಲಾರೆನು, ಅವು ನನಗೆ ಬರುವುದೂ ಇಲ್ಲ.</p>
<p>ಅದೂ ಅಲ್ಲದೆ ನಾನು ಸಾಯುತ್ತಿರುವ ಮನುಷ್ಯ, ಮತ್ತೊಬ್ಬರಿಗೆ ಮೋಸ ಮಾಡಲು ನನಗೆ ಕಾಲವಿಲ್ಲ. ಜಾಗ್ರತಳಾಗು ಹುಡುಗಿ, ನಾನು ನಿನ್ನಿಂದ ವಜ್ರದಂತೆ ಗಡುಸಾಗಿರುವ ಪತ್ರಗಳನ್ನು ನಿರೀಕ್ಷಿಸುತ್ತೇನೆ. ಅದನ್ನು ನೇರವಾಗಿ ಕೊಡು. ನನ್ನನ್ನು ಪ್ರಚೋದಿಸುವವರು ಬೇಕಾಗಿದ್ದಾರೆ.</p>
<p>ಮ್ಯಾಕ್ ವೀಫ್ ಅವರು ಇಲ್ಲಿದ್ದಾಗ ಅವರ ವಿಷಯವೇನೂ ನನಗೆ ಗೊತ್ತಾಗಲಿಲ್ಲ. ಶ್ರೀಮತಿ ಬುಲ್‌ ಅಥವಾ ಸೋದರಿ ನಿವೇದಿತಾಳಿಂದಾಗಲಿ ನನಗೆ ನೇರವಾಗಿ ಪತ್ರಗಳು ಯಾವುವೂ ಬರಲಿಲ್ಲ. ಆದರೆ ಶ್ರೀಮತಿ ಸೇವಿಯರ್ ಯಾವಾಗಲೂ ಕಾಗದ ಬರೆಯುತ್ತಿರುವರು. ಅವರೆಲ್ಲ ಶ್ರೀಮತಿ ಬುಲ್ ಅವರ ಅತಿಥಿಗಳಾಗಿ ನಾರ್ವೆಯಲ್ಲಿರುವರು.</p>
<p>ನಿವೇದಿತಾ ಎಂದು ಇಂಡಿಯಾಕ್ಕೆ ಬರುವಳೋ ಅಥವಾ ಅವಳು ಹಿಂತಿರುಗಿ ಬರುವಳೋ ಇಲ್ಲವೋ ಎಂಬುದು ನನಗೆ ಗೊತ್ತಿಲ್ಲ.</p>
<p>ಒಂದು ದೃಷ್ಟಿಯಲ್ಲಿ ನಾನು ನಿವೃತ್ತನಾದವನು, ಸಂಘ ಹೇಗೆ ಮುಂದುವರಿಯುತ್ತಿದೆ ಎಂಬುದನ್ನು ನಾನು ಅಷ್ಟು ಗಮನಿಸುತ್ತಿಲ್ಲ. ಅದೂ ಅಲ್ಲದೆ ಸಂಘ ದೊಡ್ಡದಾಗುತ್ತಾ ಬಂದಂತೆ ಒಬ್ಬನಿಗೆ ಎಲ್ಲವನ್ನೂ ಚೆನ್ನಾಗಿ ತಿಳಿದು ಕೊಳ್ಳುವುದೂ ಕಷ್ಟ.</p>

<!-- 349-5/0269-->
<p>ನಾನೀಗ ಊಟ ಮಾಡುವುದು, ಮಲಗುವುದು, ಮಿಕ್ಕ ಕಾಲದಲ್ಲಿ ದೇಹವನ್ನು ನೋಡಿಕೊಳ್ಳುವುದಲ್ಲದೆ ಇನ್ನೇನನ್ನೂ ಮಾಡುತ್ತಿಲ್ಲ. ಪ್ರಿಯ ಮೇರಿ, ಗುಡ್ ಬೈ. ಈ ಜೀವನದಲ್ಲಿ ಎಲ್ಲಿಯಾದರೂ ಒಮ್ಮೆ ಸಂಧಿಸಬಹುದು. ಸಂಧಿಸಲಿ ಬಿಡಲಿ ನಾನಂತೂ ಎಂದಿಗೂ ನಿನ್ನ ಪ್ರೀತಿಯ ಸೋದರನಾಗಿ ಇರುವೆನು.</p>
<p>ವಿವೇಕಾನಂದ ೫೩೨. ಶ್ರೀ ಎಂ. ಎನ್. ಬ್ಯಾನರ್ಜಿಗೆ*</p>
<p>ಬೇಲೂರು ಮಠ, ಹೌರಾ ಜಿಲ್ಲೆ</p>
<p>೨೯ನೇ ಆಗಸ್ಟ್, ೧೯೦೧ ಧನ್ಯನಾದ ಪ್ರಿಯತಮನಿಗೆ,</p>
<p>- ನಾನೇನೊ ಗುಣಮುಖವಾಗುತ್ತಿರುವೆ. ಆದರೆ ಇನ್ನೂ ದುರ್ಬಲನಾಗಿರುವೆನು. ನನ್ನ ಈಗಿನ ವ್ಯಾಧಿ ಬರೀ ನರಗಳದ್ದು. ಅಂತೂ ದಿನ ಕಳೆದಂತೆ ಹೆಚ್ಚು ಗುಣವಾಗುತ್ತಿರುವೆನು.</p>
<p>ತಾಯಿ (ಶ್ರೀಮಾತೆ ಶಾರದಾದೇವಿ) ಅಷ್ಟು ಕೃಪೆಯಿಂದ ನೀಡಿದ ಸಲಹೆಗೆ ನಾನು ಕೃತಜ್ಞನಾಗಿದ್ದೇನೆ. ಆದರೆ ನೀಲಾಂಬರ ಬಾಬು ಸ್ಥಳ ಮತ್ತು ಮಠದ ಭಾಗವೆಲ್ಲ ಈ ತಿಂಗಳು ಮತ್ತು ಮುಂದಿನ ತಿಂಗಳು ಮಲೇರಿಯಾದಿಂದ ತುಂಬಿ ಹೋಗುವುದು ಎಂದು ಮಠದಲ್ಲಿ ಎಲ್ಲರೂ ಹೇಳುತ್ತಾರೆ. ಅನಂತರ ಬಾಡಿಗೆ ತುಂಬಾ ದುಬಾರಿ. ಆದಕಾರಣ ಶ್ರೀಮಾತೆಯವರು ಬರಬೇಕೆಂದು ಇಚ್ಛಿಸಿದರೆ ಕಲ್ಕತ್ತೆಯಲ್ಲಿ ಒಂದು ಸಣ್ಣ ಮನೆಯನ್ನು ಮಾಡುವುದು ಒಳ್ಳೆಯದು. ಬಹುಶಃ ನಾನು ಕೂಡ ಅಲ್ಲಿಯೇ ಹೋಗಿ ಇರುತ್ತೇನೆ. ಈಗ ಇರುವ ನನ್ನ ದುರ್ಬಲ ದೇಹಸ್ಥಿತಿಯಲ್ಲಿ ಮಲೇರಿಯಾವನ್ನು ಪಡೆಯುವುದು ಒಳ್ಳೆಯದಲ್ಲ. ನಾನು ಶಾರದಾನಂದ ಅಥವಾ ಬ್ರಹ್ಮಾನಂದರ ಅಭಿಪ್ರಾಯವನ್ನು ಇನ್ನೂ ಕೇಳಲಿಲ್ಲ. ಅವರಿಬ್ಬರೂ ಕಲ್ಕತ್ತೆಯಲ್ಲಿರುವರು. ಕಲ್ಕತ್ತೆ ಈ ಎರಡು ತಿಂಗಳು ಆರೋಗ್ಯಕರವಾಗಿರುವುದು ಮತ್ತು ಅಲ್ಲಿ ಖರ್ಚು ಕಡಿಮೆ.</p>
<p>ಭಗವಂತ ಹೇಗೆ ಅವರಿಗೆ ಬುದ್ದಿ ಕೊಡುತ್ತಾನೆಯೋ ಹಾಗೆ ಅವರು ಮಾಡಲಿ. ನಾವು ಸುಮ್ಮನೆ ಸಲಹೆ ಕೊಡಬಹುದು. ಆದರೆ ಅದೆಲ್ಲಾ ಬರೀ ತಪ್ಪಾಗಿರಬಹುದು. - ಅವರು ನೀಲಾಂಬರ ಬಾಬು ಮನೆಯನ್ನು ಆರಿಸಿಕೊಂಡರೆ ಮುಂಚೆಯೇ ಅದಕ್ಕೆ ಬಾಡಿಗೆ ಮುಂತಾದುವನ್ನು ವ್ಯವಸ್ಥೆಗೊಳಿಸು. 'ತಾಯಿ'ಗೆ ಚೆನ್ನಾಗಿ ಗೊತ್ತು. ನನಗೆ ಗೊತ್ತಿರುವುದು ಇಷ್ಟೇ. ಎಲ್ಲಾ ಪ್ರೀತಿ ಆಶೀರ್ವಾದಗಳೊಡನೆ,</p>
<p>ಎಂದಿಗೂ ಭಗವಂತನಲ್ಲಿ ನಿನ್ನವ</p>
<p>ವಿವೇಕಾನಂದ</p>
<p>*<span class="en"> C.W, Vol. V, P169</span></p>

<!-- 349-5/0270-->
<p>೫೩೩. ಶ್ರೀ ಎಂ. ಎನ್. ಬ್ಯಾನರ್ಜಿಗೆ *</p>
<p>ಬೇಲೂರು ಮಠ, ಹೌರಾ ಜಿಲ್ಲೆ</p>
<p>೭ನೇ ಸೆಪ್ಟೆಂಬರ್, ೧೯೦೧</p>
<p>ಧನ್ಯ ಪ್ರಿಯತಮ,</p>
<p>ನಾನು ಬ್ರಹ್ಮಾನಂದ ಮತ್ತು ಕೆಲವರ ಸಲಹೆ ಕೇಳ ಬೇಕಾಗಿತ್ತು. ಅವರೆಲ್ಲಾ ಕತೆಯಲ್ಲಿದ್ದರು. ಆದಕಾರಣವೇ ಕಾಗದ ಬರೆಯಲು ಸ್ವಲ್ಪ ತಡವಾಯಿತು.</p>
<p>ಒಂದು ವರ್ಷಕ್ಕೆ ಮನೆಯನ್ನು ಬಾಡಿಗೆಗೆ ತೆಗೆದುಕೊಳ್ಳುವುದನ್ನು ಚೆನ್ನಾಗಿ ವಿಚಾರಮಾಡಿ ಮಾಡಬೇಕಾಗಿದೆ. ಈ ತಿಂಗಳು ಬೇಲೂರಿನಲ್ಲಿ ಮಲೇರಿಯಾ ಬರುವ ಸಂಭವ ಇದ್ದರೆ ಕಲ್ಕತ್ತೆಯಲ್ಲಿ ಪ್ಲೇಗಿನ ಅಪಾಯವಿದೆ. ಒಬ್ಬರು ಗ್ರಾಮದ ಒಳಗೆ ಹೋಗದೆ ಇದ್ದರೆ ಮಲೇರಿಯಾ ಜ್ವರದಿಂದ ಸಂಪೂರ್ಣ ಪಾರಾಗುವುದು ಸಾಧ್ಯ. ಪ್ಲೇಗು ನದೀ ತೀರಕ್ಕೆ ಇನ್ನೂ ಬಂದಿಲ್ಲ, ಹಾಗೂ ಅಲ್ಲಿ ಇರುವ ಮನೆಗಳನ್ನೆಲ್ಲಾ ಕಲ್ಕತ್ತೆಯ ಮಾರ್ವಾಡಿಗಳು ಪ್ಲೇಗಿನ ಸಮಯದಲ್ಲಿ ತೆಗೆದುಕೊಂಡು ಬಿಟ್ಟಿರುವರು. - ಅದೂ ಅಲ್ಲದೆ ನಿಮಗೆ ಎಷ್ಟು ಬಾಡಿಗೆ ಕೊಡುವುದಕ್ಕೆ ಸಾಧ್ಯ ಎಂಬುದನ್ನು ಬರೆಯಬೇಕಾಗಿದೆ. ಅದಕ್ಕೆ ತಕ್ಕಂತೆ ಮನೆಯನ್ನು ಹುಡುಕುತ್ತೇವೆ. ನಗರದಲ್ಲಿ ಮನೆ ಮಾಡುವುದೂ ಒಂದು ಸಲಹೆ. ನಾನಾದರೋ ಕಲ್ಕತ್ತೆಗೆ ಅಪರಿಚಿತನೇ ಆಗಿರುವೆನು. ಇತರರು ನಿಮಗೆ ಬೇಕಾದ ಮನೆಯನ್ನು ಬೇಗ ಹುಡುಕುತ್ತಾರೆ. ನೀವು ಈ ಎರಡು ವಿಷಯಗಳನ್ನು ಎಷ್ಟು ಬೇಗ ನಿರ್ಧರಿಸಿದರೆ ಅಷ್ಟು ಮೇಲು: ೧. ಶ್ರೀಮಾತೆಯವರು ಬೇಲೂರಿನಲ್ಲಿ ಇರುವರೆ, ಅಥವಾ ಕಲ್ಕತ್ತೆಯಲ್ಲಿಯೆ ? ೨. ಕಲ್ಕತ್ತೆಯಲ್ಲಾದರೆ ಮನೆ ಎಲ್ಲಿರಬೇಕು ? ಬಾಡಿಗೆ ಎಷ್ಟು ಇರಬೇಕು? ನಿಮ್ಮಿಂದ ಉತ್ತರ ಬಂದೊಡನೆಯೆ ಇದನ್ನು ಮಾಡಲು ಸಾಧ್ಯ.</p>
<p>ಪ್ರೀತಿ ಮತ್ತು ಆಶೀರ್ವಾದಪೂರ್ವಕ ನಿನ್ನ</p>
<p>ವಿವೇಕಾನಂದ</p>
<p>ವಿ.ಸೂ. - ನಾವೆಲ್ಲಾ ಇಲ್ಲಿ ಆರೋಗ್ಯದಿಂದ ಇರುವೆವು. ಮೊತಿ ಕಲ್ಕತ್ತೆಯಲ್ಲಿ ಒಂದು ವಾರವಿದ್ದಾದ ಮೇಲೆ ಮಠಕ್ಕೆ ಹಿಂತಿರುಗಿ ಬಂದಿರುವನು. ಮೂರು ದಿನಗಳಿಂದ ಹಗಲು ರಾತ್ರಿ ಇಲ್ಲಿ ಮಳೆ ಸುರಿಯುತ್ತಿದೆ. ನಮ್ಮ ಎರಡು ಹಸುಗಳು ಕರು ಹಾಕಿವೆ.</p>
<p>*<span class="en"> C.W, Vol. V, P 170</span></p>

<!-- 349-5/0271-->
<p>೫೩೪, ಸೋದರಿ ನಿವೇದಿತಾಳಿಗೆ *</p>
<p>ಬೇಲೂರು ಮಠ</p>
<p>೭ನೇ ಸೆಪ್ಟೆಂಬರ್, ೧೯೦೧ ಪ್ರಿಯ ನಿವೇದಿತಾ,</p>
<p>ಈ ಮಹಾಕಾರ್ಯದಲ್ಲಿ ನಾವೆಲ್ಲಾ ಸ್ವಲ್ಪ ಸ್ವಲ್ಪ ಕೆಲಸ ಮಾಡುವೆವು. ನಾನು ಸ್ಪಿಂಗ್ ಒತ್ತಿ ಹಿಡಿಯಲು ಯತ್ನಿಸುವೆ. ಆದರೆ ಏನಾದರೂ ಆಗುವುದು. ಅದು ಸಡಿಲವಾಗುವುದು ನೋಡು. ಯೋಚನೆ ಮಾಡುವುದು, ಜ್ಞಾಪಿಸಿಕೊಳ್ಳುವುದು, ಬರೆಯುವುದು, ಎಲ್ಲಾ ಮೊದಲಾಗುವುದು.</p>
<p>ಈಗ ಮಳೆಯ ಸಮಾಚಾರ - ಈಗ ಚೆನ್ನಾಗಿ ಮಳೆ ಆಗಿದೆ. ಹಗಲು ರಾತ್ರಿ ಒಂದು ಪ್ರಳಯ, ಮಳೆ, ಮಳೆ, ಮಳೆ, ನದಿ ದಡ ಮಾರಿ ಹರಿಯುತ್ತಿದೆ. ಕೆರೆ ಕಟ್ಟೆ ತುಂಬಿ ತುಳುಕಾಡುತ್ತಿದೆ. ಈಗ ತಾನೆ ಮಠದ ಆವರಣದೊಳಗೆ ನಿಂತ ನೀರನ್ನು ಹೊರಗೆ ಬಿಡಲು ಒಂದು ಚರಂಡಿ ಮಾಡುವುದಕ್ಕೆ ನಾನೂ ಸಹಾಯ ಮಾಡಿ ಬಂದಿರುವೆನು. ಮಳೆಯ ನೀರು ಹಲವು ಕಡೆ ಕೆಲವು ಅಡಿಗಳಷ್ಟು ನಿಂತಿರುವುದು. ನನ್ನ ದೊಡ್ಡ ಕೊಕ್ಕರೆಗಂತೂ ಪರಮಾನಂದ. ಹಾಗೆಯೇ, ಬಾತಿಗೂ, ನನ್ನ ಪಳಗಿದ ಜಿಂಕೆಯ ಮರಿ ಮಠದಿಂದ ತಪ್ಪಿಸಿಕೊಂಡು ಹೋಗಿ, ಅದನ್ನು ಹುಡುಕುವುದಕ್ಕೆ ಕೆಲವು ದಿನ ತುಂಬಾ ಕಾತರನಾಗಬೇಕಾಯಿತು. ದುರದೃಷ್ಟವಶಾತ್ ನಿನ್ನೆ ನನ್ನ ಬಾತೊಂದು ಸತ್ತಿತು. ಒಂದು ವಾರಕ್ಕಿಂತ ಅದು ಹೆಚ್ಚು ಉಸಿರಿಗೆ ಒದ್ದಾಡುತ್ತಿತ್ತು. ನನ್ನ ವಿನೋದ ಪ್ರಿಯ ಸ್ವಾಮಿಗಳೊಬ್ಬರು 'ಸ್ವಾಮಿ, ಬಾತಿಗೆ ಚಳಿ ಹಿಡಿಯುವುದು, ಮಳೆಯಿಂದ ನೆಗಡಿ ಬರುವುದು, ಕಪ್ಪ ಸೀನುವುದು, ಇದೆಲ್ಲ ಆದರೆ ಈ ಕಲಿಯುಗದಲ್ಲಿ ಬಾಳಿ ಪ್ರಯೋಜನವಿಲ್ಲ !?” ಎನ್ನುವರು. - ನನ್ನ ಒಂದು ಬಾತಿನ ಪುಕ್ಕ ಉದುರಿಹೋಗುತ್ತಿತ್ತು. ಮತ್ತೆ ಯಾವ ದಾರಿಯೂ ಕಾಣದೆ, ಒಂದು ಟಬ್ಬು ನೀರಿನಲ್ಲಿ ಸ್ವಲ್ಪ ಕಾರ್ಬಾಲಿಕ್ ಆಸಿಡ್ ಹಾಕಿ ಸಾಯಲಿ, ಇಲ್ಲದೆ ಇದ್ದರೆ ಗುಣವಾಗಲಿ ಎಂದು ಬಿಟ್ಟೆ. ಈಗ ಅದು ಚೆನ್ನಾಗಿರುವುದು.</p>
<p>ನಿನ್ನ</p>
<p>ವಿವೇಕಾನಂದ ೫೩೫ ಮಿಸ್ ಮ್ಯಾಕ್ಸಿಯಾಡ್ ಅವರಿಗೆ **</p>
<p>ಬೇಲೂರು ಮಠ, ಹೌರಾ ಜಿಲ್ಲೆ</p>
<p>೮ನೇ ನವೆಂಬರ್, ೧೯೦೧ ಪ್ರಿಯ ಜೋ,</p>
<p>ಇಷ್ಟು ಹೊತ್ತಿಗೆ ನಿನಗೆ<span class="en"> Abatement (</span>ತಗ್ಗಿಸು) ಎಂಬ ಪದಕ್ಕೆ ವಿವರಣೆ ಕೊಟ್ಟ ಪತ್ರ ಬಂದಿರಬಹುದು. ನಾನು ಕಾಗದವನ್ನೂ ಬರೆಯಲಿಲ್ಲ. ತಂತಿಯನ್ನೂ ಕೊಡಲಿಲ್ಲ: ಯಾವುದನ್ನು ಮಾಡುವುದಕ್ಕೂ ನನಗೆ ಖಾಯಿಲೆಯಿಂದ ಆಗ ಸಾಧ್ಯವಾಗಲಿಲ್ಲ. ನಾನು</p>
<p>*<span class="en"> C.V. Vol. VI, P. 442</span></p>
<p>**<span class="en"> C.W, VolV, P171</span></p>

<!-- 349-5/0272-->
<p>00</p>
<p>ಪೂರ್ವ ಬಂಗಾಳಕ್ಕೆ ಹೋಗಿ ಬಂದಾಗಲಿಂದಲೂ ಹಾಸಿಗೆ ಹಿಡಿದು ಮಲಗಿರುವೆನು. ಈಗ ನನ್ನ ಕಣ್ಣಿನ ದೃಷ್ಟಿ ಕೂಡ ಸ್ವಲ್ಪ ಮಂದವಾಗಿರುವುದರಿಂದ ನನ್ನ ಸ್ಥಿತಿ ಹಿಂದಿಗಿಂತ ಇನ್ನೂ ಕೆಟ್ಟಿದೆ. ಈ ವಿಷಯಗಳನ್ನು ನಾನು ಬರೆಯುತ್ತಿರಲಿಲ್ಲ, ಆದರೂ ಕೆಲವರಿಗೆ ವಿವರಗಳು ಬೇಕಾಗಿದೆ ಎಂದು ಕಾಣುವುದು.</p>
<p>ನೀನು ಜಪಾನಿ ಸ್ನೇಹಿತರನ್ನು ಕರೆದುಕೊಂಡು ಬರುತ್ತಿ ಎಂದು ಕೇಳಿ ನನಗೆ ಬಹಳ ಸಂತೋಷವಾಯಿತು. ನಾನು ಸಾಧ್ಯವಾದಷ್ಟೂ ಅವರನ್ನು ನೋಡಿಕೊಳ್ಳುವೆ. ನಾನು ಬಹುಶಃ ಆ ಸಮಯದಲ್ಲಿ ಮದ್ರಾಸಿನಲ್ಲಿರಬಹುದು. ನಾನು ಬರುವ ವಾರ ಕಲ್ಕತ್ತೆಯನ್ನು ಬಿಟ್ಟು ಕ್ರಮೇಣ ದಕ್ಷಿಣದ ಕಡೆಗೆ ಹೋಗಬೇಕೆಂದಿರುವೆನು.</p>
<p>ನಿನ್ನ ಜಪಾನಿ ಸ್ನೇಹಿತರೊಡನೆ ಒರಿಸ್ಸಾದ ದೇವಾಲಯಗಳನ್ನು ನೋಡಲು ಸಾಧ್ಯವೋ ಇಲ್ಲವೋ ನನಗೆ ಗೊತ್ತಿಲ್ಲ. ಅವರು ನನ್ನನ್ನು ಕೂಡ ಒಳಗೆ ಬಿಡುವರೋ ಇಲ್ಲವೊ ಗೊತ್ತಿಲ್ಲ; ನಾನು ಮೇಚ್ಛರ ಆಹಾರವನ್ನು ತೆಗೆದುಕೊಂಡಿರುವುದರಿಂದ. ಲಾರ್ಡ್ ಕರ್ಜನ್ ಅವರನ್ನು ಕೂಡ ಒಳಗೆ ಬಿಡಲಿಲ್ಲ. - ನನಗೆ ಏನು ಸಾಧ್ಯವೋ ಅದನ್ನು ನಿನ್ನ ಸ್ನೇಹಿತರಿಗೆ ಯಾವಾಗಲೂ ಮಾಡಲು ಸಿದ್ದನಾಗಿರುವೆನು. ಮಿಸ್ ಮುಲ್ಲರ್ ಕಲ್ಕತ್ತೆಯಲ್ಲಿರುವಳು. ಅವಳು ನಮ್ಮನ್ನು ಇನ್ನೂ ಬಂದು ನೋಡಿಲ್ಲ.</p>
<p>ಎಲ್ಲಾ ವಿಶ್ವಾಸಗಳೊಡನೆ ನಿನ್ನ</p>
<p>ವಿವೇಕಾನಂದ</p>
<p>೫೩೬</p>
<p>ಬೇಲೂರು ಮಠ ೮ನೇ ಅಕ್ಟೋಬರ್, ೧೯೦೧</p>
<p>ಪ್ರಿಯ,</p>
<p>...ಜೀವನ ಪ್ರವಾಹದಲ್ಲಿ ನಾನು ಏರಿಳಿತಗಳೊಡನೆ ತೇಲಾಡುತ್ತಿದ್ದೇನೆ. ಇಂದು ಕೊಂಚ ಇಳಿಮುಖವಾಗಿದೆ.</p>
<p>ನಿನ್ನ</p>
<p>ವಿವೇಕಾನಂದ ೫೩೭. ಸ್ವಾಮಿ ಸ್ವರೂಪಾನಂದರಿಗೆ*</p>
<p>ಬೆನಾರಸ್ ಕಂಟೋನ್ಮಂಟ್</p>
<p>೯ನೇ ಫೆಬ್ರವರಿ, ೧೯೦೨ ನನ್ನ ಪ್ರಿಯ ಸ್ವರೂಪ್, * ಚಾರುವಿನ ಪತ್ರಕ್ಕೆ ಉತ್ತರವಾಗಿ, ಅವನೇ ಬ್ರಹ್ಮಸೂತ್ರಗಳನ್ನು ಅಧ್ಯಯನ ಮಾಡುವಂತೆ ಹೇಳು. ಬ್ರಹ್ಮಸೂತ್ರಗಳಲ್ಲಿ ಬೌದ್ಧ ಧರ್ಮಕ್ಕೆ ಸೂಚನೆಗಳಿವೆ ಎಂದು</p>
<p>*<span class="en"> C.W, Vol. V, P172</span></p>

<!-- 349-5/0273-->
<p>ಹೇಳುವುದರ ಅರ್ಥವೇನು? ಅವನು ಭಾಷ್ಯಗಳನ್ನು ಕುರಿತು ಹಾಗೆ ಹೇಳಿದ್ದಾನೆ ಅಥವಾ ಹೇಳಿರಲೇಬೇಕು. ಶಂಕರರು ಕೊನೆಯ ಭಾಷ್ಯಕಾರರು, ಬೌದ್ಧರ ಸಾಹಿತ್ಯದಲ್ಲಿ ವೇದಾಂತಕ್ಕೆ ಸಂಬಂಧಪಟ್ಟ ಕೆಲವು ಉಲ್ಲೇಖಗಳಿವೆ ಮತ್ತು ಬೌದ್ಧರ ಮಹಾಯಾನ ಪಂಗಡದವರು ಕೂಡ ಅದೈತಿಗಳು, ಬೌದ್ಧ ಮತೀಯನಾದ ಅಮರಸಿಂಹನು ಬುದ್ಧನಿಗೆ - ಅದ್ವಯವಾದಿ - ಎಂಬ ಹೆಸರನ್ನೇಕೆ ಕೊಡುವನು? ಚಾರು ಬ್ರಹ್ಮ ಎಂಬ ಪದವು ಉಪನಿಷತ್ತುಗಳಲ್ಲಿ ಬರುವುದೇ ಇಲ್ಲವೆಂದು ಬರೆದಿದ್ದಾನೆ!</p>
<p>- ಬೌದ್ಧಧರ್ಮದ ಎರಡು ಪಂಗಡಗಳಲ್ಲಿ ಮಹಾಯಾನವೆ ಪುರಾತನವಾದುದೆಂದು ನನ್ನ ಅಭಿಪ್ರಾಯ.</p>
<p>ಮಾಯಾ ಸಿದ್ದಾಂತ ಋಕ್ ಸಂಹಿತೆಯಷ್ಟೇ ಪುರಾತನವಾದುದು. ಶ್ವೇತಾಶ್ವತರ ಉಪನಿಷತ್ತಿನಲ್ಲಿ ಪ್ರಕೃತಿಯಿಂದ ಉತ್ಪನ್ನವಾದ 'ಮಾಯೆ” ಎಂಬ ಪದವಿದೆ. ಕಡೆಯ ಪಕ್ಷ ಉಪನಿಷತ್ತು ಬೌದ್ಧ ಧರ್ಮಕ್ಕಿಂತ ಪ್ರಾಚೀನವಾದುದು ಎಂದು ನನ್ನ ಅಭಿಪ್ರಾಯ.</p>
<p>ಇತ್ತೀಚೆಗೆ ಬೌದ್ಧ ಧರ್ಮದ ಮೇಲೆ ಅನೇಕ ವಿಷಯಗಳು ಪ್ರಕಾಶಕ್ಕೆ ಬಂದಿವೆ. ನಾನು ಈ ಕೆಳಗೆ ನಮೂದಿಸಿರುವುದನ್ನೆಲ್ಲಾ ರುಜುವಾತು ಮಾಡಲು ಸಿದ್ಧನಾಗಿರುವೆನು: - ೧. ಬೌದ್ಧರಿಗಿಂತ ಹಿಂದೆಯೇ ಶಿವನ ಪೂಜೆ ಅನೇಕ ರೀತಿಯಲ್ಲಿ ರೂಢಿಯಲ್ಲಿತ್ತು. ಬೌದ್ಧರು ಶೈವರ ಪವಿತ್ರ ಸ್ಥಳಗಳನ್ನೆಲ್ಲಾ ಆಕ್ರಮಿಸಲು ಪ್ರಯತ್ನಿಸಿ ವಿಫಲರಾದಾಗ, ಈಗ ನಾವು ಬುದ್ದಗಯೆ ಮತ್ತು ಸಾರನಾಥಗಳಲ್ಲಿ ನೋಡುವಂತೆ, ಆ ಪೂಜಾಸ್ಥಳದ ಆವರಣದಲ್ಲೇ ಹೊಸ ಸ್ಥಳಗಳನ್ನು ನಿರ್ಮಿಸಿದರು.</p>
<p>೨. ಅಗ್ನಿಪುರಾಣದಲ್ಲಿ ಬರುವ ಗಯಾಸುರನ ಕಥೆ - ಡಾಕ್ಟರ್ ರಾಜೇಂದ್ರಲಾಲನು ಹೇಳುವಂತೆ - ಬುದ್ಧನಿಗೆ ಖಂಡಿತ ಸಂಬಂಧಪಟ್ಟುದಲ್ಲ - ಕೇವಲ ಹಿಂದೆ ಇದ್ದ ಒಂದು ಕಥೆಗೆ ಸಂಬಂಧಪಟ್ಟುದು.</p>
<p>೩. ಬುದ್ಧನು ಗಯಾಶಿರ್ಷಾ ಪರ್ವತಕ್ಕೆ ವಾಸಿಸಲು ಹೋದನೆಂಬುದು ಆ ಸ್ಥಳ ಹಿಂದೆಯೇ ಇದ್ದುದನ್ನು ನಿದರ್ಶಿಸುವುದು. ೧ ೪. ಮೊದಲೇ ಗಯೆ ಪಿತೃಪೂಜೆ ಮಾಡುವ ಸ್ಥಳವಾಗಿತ್ತು. ಹಿಂದುಗಳು ಪಾದಚಿಹ್ನೆಗಳನ್ನು ಪೂಜಿಸುತ್ತಿದ್ದುದನ್ನು ಬೌದ್ಧರು ಅನುಕರಿಸಿದರು.</p>
<p>೫. ಬೆನಾರಸ್ ವಿಷಯ ಹೇಳಬೇಕೆಂದರೆ, ಅತ್ಯಂತ ಪ್ರಾಚೀನ ದಾಖಲೆಗಳೂ ಬೆನಾರಸ್ ಹಿಂದಿನಿಂದಲೂ ಶಿವನನ್ನು ಪೂಜಿಸುತ್ತಿದ್ದ ಸ್ಥಳ ಎಂದು ದೃಢಪಡಿಸುತ್ತವೆ.</p>
<p>ಬುದ್ಧಗಯೆ ಮತ್ತು ಬೌದ್ಧರ ಸಾಹಿತ್ಯದಿಂದ ಅನೇಕ ಹೊಸ ವಿಷಯಗಳನ್ನು ನಾನು ಸಂಗ್ರಹಿಸಿದ್ದೇನೆ. ಚಾರುವಿಗೆ ಅವನ್ನೆಲ್ಲಾ ಓದುವಂತೆಯೂ ಮೂರ್ಖ ಅಭಿಪ್ರಾಯಗಳನ್ನು ಹೊಂದಿರಬಾರದೆಂದೂ ತಿಳಿಸು.</p>

<!-- 349-5/0274-->
<p>ನಾನು ಇಲ್ಲಿ ತಕ್ಕಮಟ್ಟಿಗೆ ಆರೋಗ್ಯದಿಂದ ಇದ್ದೇನೆ. ಇದೇ ರೀತಿ ನಾನು ಗುಣ ಹೊಂದುತ್ತಾ ಹೋದರೆ ಬಹಳ ಒಳ್ಳೆಯದಾಗುವುದು. ನನ್ನ ಮನಸ್ಸಿನಲ್ಲಿ ಬೌದ್ಧ ಧರ್ಮ ಮತ್ತು ನವೀನ ಹಿಂದೂಧರ್ಮದ ಸಂಬಂಧವಾಗಿ ಒಂದು ಸಂಪೂರ್ಣ ಕ್ರಾಂತಿಯುಂಟಾಗಿದೆ. ನನಗೆ ಹೊಳೆದದ್ದನ್ನೆಲ್ಲಾ ವಿವರವಾಗಿ ಬರೆಯುವಷ್ಟು ಕಾಲ ಬದುಕಿರುವೆನೋ ಇಲ್ಲವೋ ಕಾಣೆ. ಆದರೆ ಅವನ್ನು ಬರೆಯುವುದಕ್ಕೆ ಬೇಕಾದ ಸೂಚನೆಗಳನ್ನು ನಾನು ಬಿಟ್ಟು ಹೋಗುತ್ತೇನೆ. ನೀನು ಮತ್ತು ನಿನ್ನ ಗುರುಭಾಯಿಗಳು ಅದನ್ನು ಕೂಲಂಕಷವಾಗಿ ಅಣಿಗೊಳಿಸಿ.</p>
<p>ಪ್ರೇಮ ಆಶೀರ್ವಾದಗಳೊಡನೆ ನಿನ್ನ</p>
<p>ವಿವೇಕಾನಂದ ೫೩೮. ಶ್ರೀಮತಿ ಓಲ್ ಬುಲ್ ಅವರಿಗೆ * ಗೋಪಾಲಲಾಲ್ ವಿಲ್ಲಾ, ಬೆನಾರಸ್ ಕಂಟೋನ್ಮಂಟ್</p>
<p>೧೦ನೇ ಫೆಬ್ರವರಿ, ೧೯೦೨ ಪ್ರಿಯ ತಾಯಿ ಮತ್ತು ಮಗಳೆ,</p>
<p>ಇಂಡಿಯಾದೇಶಕ್ಕೆ ಮತ್ತೊಮ್ಮೆ ನಿಮಗೆ ಸುಖಾಗಮನ, ಜೋ ಕೃಪೆಯಿಂದ ನನಗೆ ಬಂದ ಒಂದು ಮದ್ರಾಸಿನ ಪತ್ರಿಕೆಯಿಂದ ನನಗೆ ಬಹಳ ಸಂತೋಷವಾಯಿತು. ಮದ್ರಾಸಿನಲ್ಲಿ ನಿವೇದಿತೆಗೆ ಸಿಕ್ಕಿದ ಸ್ವಾಗತದಿಂದ ಮದ್ರಾಸಿಗೂ ಒಳ್ಳೆಯದು, ಸೋದರಿ ನಿವೇದಿತೆಗೂ ಒಳ್ಳೆಯದು. ಅವಳ ಭಾಷಣ ನಿಜವಾಗಿಯೂ ತುಂಬಾ ಚೆನ್ನಾಗಿತ್ತು.</p>
<p>ದೊಡ್ಡ ಪ್ರಯಾಣವಾದ ಮೇಲೆ ನೀವು ಮತ್ತು ನಿವೇದಿತಾ ವಿಶ್ರಾಂತಿಯನ್ನು ಪಡೆಯುತ್ತಿರುವಿರಿ ಎಂದು ಭಾವಿಸುತ್ತೇನೆ. ನೀವು ಕಲ್ಕತ್ತೆಯ ಪೂರ್ವದಲ್ಲಿ ಕೆಲವು ಹಳ್ಳಿಗಳಿಗೆ ಹೋಗಿ ಅಲ್ಲಿ ಮರ, ಬೊಂಬು, ಗಳು, ಕಾಗೆಬಂಗಾರ, ಹುಲ್ಲಿನಿಂದ ಕಟ್ಟಿರುವ ಹಳೇ ಮನೆಗಳನ್ನು ನೋಡಿದ್ದರೆ ಚೆನ್ನಾಗಿತ್ತು ಎಂದು ಭಾವಿಸುತ್ತೇನೆ. - ಇವೇ ನಿಜವಾಗಿ ಕಲಾತ್ಮಕವಾದ ಮನೆಗಳು. ಆದರೆ ಈಗಿನ ಕಾಲದಲ್ಲಿ ಯಾವುಯಾವುದೋ ಕೆಲಸಕ್ಕೆ ಬಾರದುದೆಲ್ಲ ಆ ಹೆಸರನ್ನು ಪಡೆಯುತ್ತಿವೆ.</p>
<p>ಹಿಂದಿನ ಕಾಲದಲ್ಲಿ ಒಂದು ಅರಮನೆಯನ್ನು ಕಟ್ಟಿದ ಮನುಷ್ಯ ಅತಿಥಿಗಳಿ ಗಾಗಿಯೂ ಒಂದು ಮನೆ ಕಟ್ಟುತ್ತಿದ್ದ. ಆ ಕಲೆ ಈಗ ಮಾಯವಾಗುತ್ತಿದೆ. ಸೋದರಿ ನಿವೇದಿತೆಯ ಸ್ಕೂಲನ್ನೆಲ್ಲಾ ಆ ರೀತಿ ಕಟ್ಟೋಣ ಎಂದು ನನಗೆ ಆಸೆ ಇದೆ. ಆದರೂ ಕಳೆದು ಉಳಿದ ಕೆಲಸವನ್ನಾದರೂ, ಒಂದನ್ನಾದರೂ, ನೋಡುವುದು ಒಳ್ಳೆಯದು ಎಂದು ಭಾವಿಸುತ್ತೇನೆ. - ಬ್ರಹ್ಮಾನಂದ ಇದಕ್ಕೆ ಏರ್ಪಾಡು ಮಾಡುವನು. ನೀವು ಸುಮ್ಮನೆ ಕೆಲವು ಗಂಟೆಗಳು ಪ್ರಯಾಣ ಮಾಡಬೇಕಾಗಿದೆ ಅಷ್ಟೆ.</p>
<p>*<span class="en"> C.W, Vol. V, P 173</span></p>

<!-- 349-5/0275-->
<p>ಶ್ರೀ ಓಕಾಕುರ ಈಗ ತನ್ನ ಸಣ್ಣ ಪರ್ಯಟನವನ್ನು ಪ್ರಾರಂಭಿಸಿರುವನು. ಆತ ಆಗ್ರಾ, ಗ್ವಾಲಿಯರ್, ಅಜಂತ, ಎಲ್ಲೋರ, ಚಿತ್ತೂರ್, ಉದಯಪುರ, ಡೆಲ್ಲಿ, ಜಯಪುರ ಇವುಗಳನ್ನು ನೋಡಬೇಕೆಂದಿರುವನು.</p>
<p>ಬೆನಾರಸ್ಸಿನ ತುಂಬಾ ವಿದ್ಯಾವಂತನಾದ ಶ್ರೀಮಂತ ಯುವಕನೊಬ್ಬ ಈ ಊರಿಗೆ ನಿನ್ನೆ ಬಂದ. ಅವನ ತಂದೆಯೊಂದಿಗೆ ಬಹಳ ಕಾಲ ನಮಗೆ ಸ್ನೇಹವಿತ್ತು. ಆತನಿಗೆ ಕಲೆಯಲ್ಲಿ ಆಸಕ್ತಿ. ಅಳಿಯುತ್ತಿರುವ ಭಾರತೀಯ ಕಲೆಯನ್ನು ಉಜೀವನಗೊಳಿಸಲು ಅವನು ಬೇಕಾದಷ್ಟು ದುಡ್ಡನ್ನು ಖರ್ಚುಮಾಡುತ್ತಿರುವನು. ಶ್ರೀ ಓಕಾಕುರ ಹೋದ ಕೆಲವು ಗಂಟೆಗಳ ಮೇಲೆ ಅವನು ನನ್ನನ್ನು ನೋಡಲು ಬಂದ. ಅವನಿಗೆ ಕಲಾಭಾರತವನ್ನು (ಕಳೆದುಳಿದಿರುವುದು) ತೋರಿಸುವುದಕ್ಕೆ ಯೋಗ್ಯನಾದಂತಹ ವ್ಯಕ್ತಿ ಅವನು. ಓಕಾಕುರನ ಸಲಹೆಗಳಿಂದ ಬಹಳ ಪ್ರಯೋಜನವನ್ನು ಪಡೆಯುವುದರಲ್ಲಿ ಸಂದೇಹವಿಲ್ಲ. ಓಕಾಕುರ ಇಲ್ಲಿ ಪರಿಚಾರಕರು ಉಪಯೋಗಿಸುವ<span class="en"> Terra cotta Water vessel (</span>ನೀರಿನ ಕೂಜದ) ಆಕೃತಿ ಮತ್ತು ಅದರ ಮೇಲೆ ಬಿಡಿಸಿರುವ ಚಿತ್ರಗಳನ್ನು ನೋಡಿ ಮುಗ್ಧನಾಗಿ ಹೋದ. ಅದೊಂದು ಸಾಮಾನ್ಯ ಮಣ್ಣಿನ ಪಾತ್ರೆಯಾದುದರಿಂದ ಅಷ್ಟು ದೂರ ಪ್ರಯಾಣಕ್ಕೆ ಅದು ಯೋಗ್ಯವಾಗಿರಲಿಲ್ಲ. ಅದನ್ನು ಹಿತ್ತಾಳೆಯಲ್ಲಿ ಮಾಡಿಸುವಂತೆ ನನ್ನನ್ನು ಕೇಳಿಕೊಂಡ. ಇದಕ್ಕೆ ಏನು ಮಾಡಬೇಕೊ ನನಗೆ ಹೊಳೆಯಲಿಲ್ಲ. ನನ್ನ ಯುವಕ ಸ್ನೇಹಿತ ಕೆಲವು ಗಂಟೆಗಳಾದ ಮೇಲೆ ಬಂದು, ಅದನ್ನು ಹಿತ್ತಾಳೆಯಲ್ಲಿ ಮಾಡುವ ಜವಾಬ್ದಾರಿಯನ್ನು ತೆಗೆದುಕೊಳ್ಳುವುದಲ್ಲದೆ, ಇದಕ್ಕಿಂತ ಚೆನ್ನಾಗಿರುವ ನೂರಾರು ಸಾಮಾನುಗಳನ್ನು ಬೇಕಾದರೆ ಓಕಾಕುರನಿಗೆ ತೋರುತ್ತೇನೆ ಎಂದು ಹೇಳಿದನು.</p>
<p>ಹಿಂದಿನ ಕಾಲದ ರೀತಿಯಲ್ಲಿ ಬರೆದ ಚಿತ್ರಗಳನ್ನೂ ಕೂಡ ತೋರಿಸುತ್ತೇನೆ ಎಂದು ಅವನು ಹೇಳಿದನು. ಹಿಂದಿನ ಕಾಲದಂತೆ ಚಿತ್ರ ಬರೆಯುವ ಒಂದು ಕುಟುಂಬದವರು ಮಾತ್ರ ಈಗ ಬೆನಾರಸ್ಸಿನಲ್ಲಿ ಉಳಿದಿರುವರಂತೆ. ಇವರಲ್ಲಿ ಒಬ್ಬ ಒಂದು ಬಟಾಣಿ ಕಾಳಿನ ಮೇಲೆ ದೃಶ್ಯವನ್ನೆಲ್ಲಾ ಬರೆದಿರುವನು. ವಿವರಗಳಲ್ಲಿ ಮತ್ತು ಕ್ರಿಯಾತ್ಮಕತೆಯಲ್ಲಿ ಅದು ಪರಿಪೂರ್ಣವಾಗಿದೆ. ಹಿಂತಿರುಗಿ ಬರುವಾಗ ಓಕಾಕುರ ಇಲ್ಲಿಗೆ ಬಂದು ಈ ಯುವಕನ ಅತಿಥಿಯಾಗಿ ಇನ್ನೂ ಏನು ಉಳಿದಿರುವುದೊ ಅದನ್ನು ನೋಡುವುದಕ್ಕೆ ಸಾಧ್ಯವಾಗಲಿ ಎಂದು ಆಶಿಸುತ್ತೇನೆ.</p>
<p>ನಿರಂಜನ ಓಕಾಕುರನೊಂದಿಗೆ ಹೋಗಿರುವನು. ಆತ ಜಪಾನಿಯವನಾದುದ ರಿಂದ ದೇವಸ್ಥಾನಗಳ ಒಳಗೆ ಬಿಡುವುದಕ್ಕೆ ಅಭ್ಯಂತರವೇನೂ ಇರಲಾರದೆಂದು ಊಹಿಸುತ್ತೇನೆ. ಟಿಬೆಟ್ ಮತ್ತು ಉತ್ತರದ ಬೌದ್ಧರು ಶಿವನನ್ನು ಪೂಜೆ ಮಾಡಲು ಇಷ್ಟು ದೂರ ಇಲ್ಲಿಗೆ ಬರುತ್ತಿದ್ದರಂತೆ.</p>
<p>ಓಕಾಕುರನಿಗೆ ಶಿವಲಿಂಗವನ್ನು ಮುಟ್ಟಿ ಪೂಜೆ ಮಾಡಲು ಅವಕಾಶ ಕೊಟ್ಟರಂತೆ. ಶ್ರೀಮತಿ ಅನಿಬೆಸೆಂಟ್ ಒಳಗೆ ಪ್ರವೇಶಿಸಲು ಒಂದು ಸಲ ಪ್ರಯತ್ನ ಪಟ್ಟಳು. ಅವಳು ಪಾದರಕ್ಷೆಯನ್ನು ತೆಗೆದು, ಸೀರೆಯನ್ನುಟ್ಟುಕೊಂಡು, ಅವಮಾನ ಸಹಿಸಿಕೊಂಡು</p>

<!-- 349-5/0276-->
<p>ಪೂಜಾರಿಗಳಿಗೆ ಎಷ್ಟು ಕೈಮುಗಿದರೂ ದೇವಸ್ಥಾನದ ಕಾಂಪೌಂಡಿನ ಒಳಗೂ ಅವಳಿಗೆ ಪ್ರವೇಶಮಾಡಲು ಬಿಡಲಿಲ್ಲವಂತೆ. ನಮ್ಮ ಯಾವ ದೊಡ್ಡ ದೇವಾಲಯದಲ್ಲಿಯೂ ಬೌದ್ಧರನ್ನು ಹಿಂದೂಗಳಲ್ಲ ಎಂದು ನೋಡುವುದಿಲ್ಲ. ನನ್ನ ಯೋಜನೆ ಇನ್ನೂ ನಿರ್ಧಾರವಾಗಿಲ್ಲ. ನಾನು ಈ ಸ್ಥಳದಿಂದ ಬೇಗ ಹೊರಡಬಹುದು.</p>
<p>ಶಿವಾನಂದ ಮತ್ತು ಇತರ ಹುಡುಗರು ನಿಮಗೆ ಸುಸ್ವಾಗತ ಮತ್ತು ಪ್ರೀತಿಯನ್ನು ಕಳುಹಿಸುವರು. ನಾನು ಎಂದಿನಂತೆಯೇ ನಿಮ್ಮ ವಿಶ್ವಾಸಕ್ಕೆ ಪಾತ್ರನಾದ ಮಗ.</p>
<p>ವಿವೇಕಾನಂದ</p>
<p>೫೩೯. ಸ್ವಾಮಿ ಬ್ರಹ್ಮಾನಂದರಿಗೆ * ಗೋಪಾಲಲಾಲ್ ವಿಲ್ಲಾ, ಬನಾರಸ್ ಕಂಟೋನ್ಮಂಟ್</p>
<p>೧೨ನೇ ಫೆಬ್ರವರಿ, ೧೯೦೨ ಪ್ರಿಯ ರಾಖಾಲ್,</p>
<p>ನಿನ್ನ ಪತ್ರದಿಂದ ಎಲ್ಲಾ ವಿವರವಾದ ಸಮಾಚಾರಗಳೂ ಬಂದು ಸಂತೋಷ ವಾಯಿತು. ನಿವೇದಿತಾ ಸ್ಕೂಲಿನ ವಿಷಯವಾಗಿ ನಾನು ಏನು ಹೇಳಬೇಕೆಂದಿರುವನೊ ಅದನ್ನು ನಾನು ಅವಳಿಗೆ ಬರೆದಿರುವೆನು. ನನ್ನ ಅಭಿಪ್ರಾಯವೇನೆಂದರೆ ಅವಳು ಯಾವುದು ಉತ್ತಮ ಎಂದು ಭಾವಿಸುತ್ತಾಳೆಯೋ ಅದನ್ನು ಮಾಡುವುದು.</p>
<p>ಇತರ ವಿಷಯಗಳ ಮೇಲೆಯೂ ನನ್ನ ಅಭಿಪ್ರಾಯವನ್ನು ಕೇಳಬೇಡ. ಇದರಿಂದ ನನ್ನ ಶಾಂತಿಗೆ ಭಂಗವಾಗುವುದು - ನನಗೆ ಇಷ್ಟನ್ನು ಮಾತ್ರ ಮಾಡು. ನನಗೆ ಹಣ ಕಳುಹಿಸು, ಸದ್ಯಕ್ಕೆ ಎಲ್ಲೊ ಕೆಲವು ರೂಪಾಯಿಗಳು ಮಾತ್ರ ಉಳಿದಿವೆ.</p>
<p>ಕನೈ ಭಿಕ್ಷೆ ಎತ್ತಿ ಜೀವಿಸುತ್ತಿರುವನು. ಗಂಗಾ ತೀರದಲ್ಲಿ ಜಪಮಾಡುವನು. ರಾತ್ರಿ ಹೊತ್ತು ಇಲ್ಲಿ ಬಂದು ಮಲಗುವನು. ನೈದಾ ಬಡವನ ಕೆಲಸವನ್ನು ಮಾಡುವನು. ಇಲ್ಲಿ ರಾತ್ರಿ ಹೊತ್ತು ಬಂದು ಮಲಗುವನು. ಚಿಕ್ಕಪ್ಪ (ಓಕಾಸುರನಿಗೆ ಸ್ವಾಮಿಜಿ ಕೊಟ್ಟ ಪ್ರಿಯ ಹೆಸರು) ನಿರ೦ಜನನೊಂದಿಗೆ ಆಗ್ರಾಕ್ಕೆ ಹೋಗಿರುವನು. ಇಂದು ಅವರಿಂದ ನನಗೆ ಕಾಗದ ಬರಬಹುದು.</p>
<p>ದೇವರು ಪ್ರೇರೇಪಿಸಿದಂತೆ ಕೆಲಸವನ್ನು ಮಾಡಿಕೊಂಡು ಹೋಗು. ಇವನು ಅವನು ಇವರ ಅಭಿಪ್ರಾಯಗಳನ್ನೇಕೆ ಗಮನಿಸುತ್ತೀಯೆ? ಎಲ್ಲರಿಗೂ ನನ್ನ ಪ್ರೀತಿಗಳು.</p>
<p>ನಿನ್ನ ವಿಶ್ವಾಸಪೂರ್ವಕ</p>
<p>ವಿವೇಕಾನಂದ</p>
<p>*<span class="en"> C.W, Vol. V, P 176</span></p>

<!-- 349-5/0277-->

<p>೫೪೦. ಸೋದರಿ ನಿವೇದಿತೆಗೆ *</p>
<p>ಕಾಶಿ</p>
<p>೧೨ನೇ ಫೆಬ್ರವರಿ, ೧೯೦೨ ನಿನಗೆ ಸರ್ವಶಕ್ತಿ ಪ್ರಾಪ್ತವಾಗಲಿ! ಜಗನ್ಮಾತೆಯೆ ನಿನ್ನ ಕೈಗಳಾಗಲಿ, ಮನಸ್ಸಾಗಲಿ! ಎದುರಿಸಲು ಅಸಾಧ್ಯವಾದ ಅನಂತ ಶಕ್ತಿಯನ್ನು ; ಅದರೊಡನೆ ಸಾಧ್ಯವಾದರೆ ಅನಂತಶಾಂತಿಯನ್ನು ನೀಡೆಂದು ನಿನಗಾಗಿ ಪ್ರಾರ್ಥಿಸುವೆನು. - ಶ್ರೀ ರಾಮಕೃಷ್ಣರಲ್ಲಿ ಸತ್ಯವೇನಾದರೂ ಇದ್ದರೆ, ಅವರು ನಿನ್ನನ್ನು ಸ್ವೀಕರಿಸಲಿ, ಅವರು ನನ್ನನ್ನು ಸ್ವೀಕರಿಸಿದಂತೆ; ಇಲ್ಲ ಅದಕ್ಕಿಂತ ಸಾವಿರ ಪಾಲು ಹೆಚ್ಚಾಗಿ!</p>
<p>ವಿವೇಕಾನಂದ ೫೪೧. ಸ್ವಾಮಿ ಬ್ರಹ್ಮಾನಂದರಿಗೆ * * ಗೋಪಾಲಲಾಲ್ ವಿಲ್ಲಾ, ಬೆನಾರಸ್ ಕಂಟೋನ್ಮಂಟ್</p>
<p>೧೮ನೇ ಫೆಬ್ರವರಿ, ೧೯೦೨ ಪ್ರಿಯ ರಾಖಾಲ್, - ನೀನು ಕಳುಹಿಸಿದ ಹಣ ಪಾವತಿ ಆಯಿತು ಎಂದು ಸೂಚಿಸುವ ಪತ್ರ ನಿನಗೆ ಇಷ್ಟು ಹೊತ್ತಿಗೆ ತಲುಪಿರಬಹುದು. ಈ ಕಾಗದದ ಮುಖ್ಯ ಉದ್ದೇಶವೆ ಇದು. ಈ ಕಾಗದ ತಲುಪಿದೊಡನೆಯೇ ನೀನು - ಅವನನ್ನು ಹೋಗಿ ನೋಡಬೇಕು. ಒಬ್ಬ ಸರಿಯಾದ ವೈದ್ಯನ ಕೈಯಿಂದ ಅವನ ಖಾಯಿಲೆಯನ್ನು ಪರೀಕ್ಷೆ ಮಾಡಿಸು, ರಾಮಬಾಬುವಿನ ಹಿರಿಯ ಮಗಳಾದ ವಿಷ್ಣು ಮೋಹಿನಿ ಈಗ ಎಲ್ಲಿರುವಳು? ಅವಳು ಈಗ ತಾನೆ ವಿಧವೆಯಾಗಿರುವಳು....</p>
<p>ಕಾತರತೆ ರೋಗಕ್ಕಿಂತ ಕೇಡು. ಸ್ವಲ್ಪ ಹಣ ಕೊಡು... ಎಷ್ಟು ಬೇಕೋ ಅಷ್ಟು. ಈ ನರಕಸದೃಶ ಪ್ರಪಂಚದಲ್ಲಿ ಮತ್ತೊಬ್ಬನಿಗೆ ಒಂದು ದಿನದ ಮಟ್ಟಿಗೆ ಆದರೂ ಸಂತೋಷ ಮತ್ತು ನೆಮ್ಮದಿಯನ್ನು ತಂದರೆ ಅದೊಂದೇ ಸತ್ಯ. ಇಡೀ ಜೀವನ ಅನುಭವಿಸಿ ನಾನು ಇದನ್ನು ಕಲಿತಿರುವೆನು. ಮಿಕ್ಕಿರುವುದೆಲ್ಲ ಬರೀ ಭ್ರಾಂತಿ, - ಬೇಗ ಉತ್ತರ ಬರೆ, ಓಕಾಕುರ ಮತ್ತು ನಿರಂಜನ ಗ್ವಾಲಿಯರ್‌ನಿಂದ ಒಂದು ಕಾಗದವನ್ನು ಬರೆದಿರುವರು. ಇಲ್ಲಿ ಕ್ರಮೇಣ ಸೆಕೆ ಹೆಚ್ಚುತ್ತಿದೆ. ಈ ಸ್ಥಳ ಬುದ್ಧ ಗಯೆಗಿಂತ ತಂಪಾಗಿತ್ತು. ನಿವೇದಿತಾ ಸರಸ್ವತೀ ಪೂಜೆಯನ್ನು ಬಹಳ ವಿಜೃಂಭಣೆಯಿಂದ ಮಾಡಿದಳೆಂಬುದನ್ನು ಕೇಳಿ ಸಂತೋಷವಾಯಿತು. ಶಾಲೆಯನ್ನು ಬೇಗ ತೆರೆಯಬೇಕೆಂದು ಇದ್ದರೆ ತೆರೆಯಲಿ, ಪಾರಾಯಣ, ಪೂಜೆ, ಅಧ್ಯಯನ ಇವುಗಳೆಲ್ಲ ಸರಿಯಾಗಿ ನಡೆಯುತ್ತಿವೆಯೆ ಎಂಬುದನ್ನು ಗಮನದಲ್ಲಿಡು. ಎಲ್ಲರಿಗೂ ನನ್ನ ಪ್ರೀತಿಗಳು.</p>
<p>ನಿನ್ನ ವಿಶ್ವಾಸಪೂರ್ವಕ</p>
<p>ವಿವೇಕಾನಂದ **<span class="en"> C.W, Vol. V, P 176</span></p>
<p>*<span class="en"> C.W, Vol. V, P175</span></p>

<!-- 349-5/0278-->
<p>೫೪೨. ಸ್ವಾಮಿ ಬ್ರಹ್ಮಾನಂದರಿಗೆ * ಗೋಪಾಲಲಾಲ್ ವಿಲ್ಲಾ, ಬನಾರಸ್ ಕಂಟೋನ್ಮಂಟ್</p>
<p>೨೧ನೇ ಫೆಬ್ರವರಿ, ೧೯೦೨ ಪ್ರಿಯ ರಾಖಾಲ್, - ಈಗ ತಾನೆ ನಿನ್ನಿಂದ ಒಂದು ಕಾಗದ ಬಂತು. ತಾಯಿ ಮತ್ತು ಅಜ್ಜಿ ಬರಲು ಇಚ್ಚಿಸಿದರೆ ದಯವಿಟ್ಟು ಅವರನ್ನು ಕಳುಹಿಸು. ಕಲ್ಕತ್ತೆಯಲ್ಲಿ ಪ್ಲೇಗ್ ಇರುವುದರಿಂದ ಅಲ್ಲಿಂದ ಹೊರಗೆ ಹೋಗುವುದು ಮೇಲು. ಅಲಹಾಬಾದಿನಲ್ಲಿಯೂ ಪ್ಲೇಗ್ ಎಲ್ಲಾ ಕಡೆಯೂ ಹರಡಿದೆ. ಈ ಸಲ ಅದು ಬೆನಾರಸ್ಸಿಗೂ ಹರಡುವುದೇನೋ ಗೊತ್ತಿಲ್ಲ. ಶ್ರೀಮತಿ ಬುಲ್‌ಗೆ ನಾನು ಹೇಳಿದೆ ಎಂದು ಹೇಳು, ಈಗ ಎಲ್ಲೋರ ಮುಂತಾದ ಕಡೆಗೆ ಹೋಗಬೇಕಾದರೆ ಪ್ರಯಾಣ ಬಹಳ ಕಷ್ಟ ಮತ್ತು ಆಗಲೇ ಬೇಸಗೆ ಕಾಲ ಆರಂಭವಾಗುತ್ತಿದೆ ಎಂದು. ಅವಳ ದೇಹಕ್ಕೆ ಈಗ ಬಹಳ ಸಾಕಾಗಿದೆ. ಸದ್ಯದಲ್ಲಿ ಅಷ್ಟು ದೊಡ್ಡ ಪ್ರಯಾಣ ಕೈಕೊಳ್ಳುವುದು ಸೂಕ್ತವಲ್ಲ. ಓಕಾಕುರನಿಂದ ಕಾಗದ ಬಂದು ಹಲವು ದಿನಗಳಾದುವು. ಅವನ ಕೊನೆಯ ಪತ್ರದಲ್ಲಿ ಅಜಂತಾಗೆ ಹೋಗಿರುವನು ಎಂದು ಗೊತ್ತಾಯಿತು. ಮಹಂತ್ ಕೂಡ ಇನ್ನೂ ಉತ್ತರ ಬರೆಯಲಿಲ್ಲ. ರಾಜಾ ಪ್ಯಾರಿ ಮೋಹನನ ಕಾಗದಕ್ಕೆ ಜವಾಬು ಕೊಡುವಾಗ ಬರೆಯುತ್ತಾನೆ ಎಂದು ಕಾಣುವುದು. - ನೇಪಾಲದ ಮಂತ್ರಿ ವಿಷಯವಾಗಿ ನನಗೆ ವಿವರವಾಗಿ ಕಾಗದ ಬರೆ. ನನ್ನ ವಿಶೇಷ ಪ್ರೀತಿಯನ್ನು ಶ್ರೀಮತಿ ಬುಲ್, ಮಿಸ್ ಮ್ಯಾಕ್ಸಿಯಾಡ್ ಮತ್ತು ಇತರರಿಗೆ ಕೊಡು. ನಿನಗೆ, ಬಾಬುರಾಮ್ ಮುಂತಾದವರಿಗೆಲ್ಲ ನನ್ನ ಪ್ರೀತಿ ಮತ್ತು ಶುಭಾಶಯಗಳು. ಗೋಪಾಲದಾದಾಗೆ ಕಾಗದ ಸಿಕ್ಕಿತೆ? ದಯವಿಟ್ಟು ಆ ಹೋತನನ್ನ ಸ್ವಲ್ಪ ನೋಡಿಕೊ.</p>
<p>- ನಿನ್ನ ವಿಶ್ವಾಸಪೂರ್ವಕ</p>
<p>ವಿವೇಕಾನಂದ ವಿ. ಸೂ. - ಇಲ್ಲಿರುವ ಹುಡುಗರೆಲ್ಲ ನಿನಗೆ ತಮ್ಮ ಭಕ್ತಿಯ ಪ್ರಣಾಮಗಳನ್ನು ಸಲ್ಲಿಸುತ್ತಾರೆ.</p>
<p>ವಿ. ೫೪೩. ಸ್ವಾಮಿ ಬ್ರಹ್ಮಾನಂದರಿಗೆ * * ಗೋಪಾಲಲಾಲ್ ವಿಲ್ಲಾ, ಬನಾರಸ್ ಕಂಟೋನ್ಮಂಟ್</p>
<p>೨೪ನೇ ಫೆಬ್ರವರಿ, ೧೯೦೨ ಪ್ರಿಯ ರಾಖಾಲ್,</p>
<p>ಈ ದಿನ ಬೆಳಿಗ್ಗೆ ನೀನು ಕಳುಹಿಸಿದ ಅಮೆರಿಕದ ಸಣ್ಣ ಪಾರ್ಸಲ್ ತಲುಪಿತು. ನನಗೆ ಯಾವ ಕಾಗದವೂ ಬಂದಿಲ್ಲ. ನೀನು ಹೇಳುವ ರಿಜಿಸ್ಟರ್ ಪತ್ರ ಅಥವಾ ಇನ್ನೂ ಯಾವುದೂ ನನಗೆ ಬಂದಿಲ್ಲ. ನೇಪಾಳದ ಸಭ್ಯ ಮನುಷ್ಯ ಬಂದನೆ? ಏನಾಯಿತು?</p>
<p>*<span class="en"> C.W, Vol. V, P177</span></p>
<p>**<span class="en"> C.W, Vol. VIII, P 178</span></p>

<!-- 349-5/0279-->
<p>ಅದರ ವಿಷಯವಾಗಿ ನನಗೆ ಏನೂ ಗೊತ್ತಾಗಲು ಸಾಧ್ಯವಾಗಲಿಲ್ಲ. ಒಂದು ಸಣ್ಣ ಕಾಗದ ಬರೆಯಲು ಇಷ್ಟು ಕಷ್ಟ ಮತ್ತು ತಡ ! ಲೆಕ್ಕಪತ್ರಗಳು ಬಂದರೆ ನನಗೆ ಎಷ್ಟೋ ಶಾಂತಿ. ಅದೂ ಕೂಡ ಎಷ್ಟು ತಿಂಗಳಾದಮೇಲೆ ಬರುವುದೊ ಯಾರಿಗೆ ಗೊತ್ತು?</p>
<p>ನಿನ್ನ ವಿಶ್ವಾಸಪೂರ್ವಕ</p>
<p>- ವಿವೇಕಾನಂದ ೫೪೪. ಮಿಸ್ ಮ್ಯಾಕ್ಸಿಯಾಡ್ ಅವರಿಗೆ *</p>
<p>ಮಠ</p>
<p>೨೧ನೇ ಏಪ್ರಿಲ್, ೧೯೦೨ ಪ್ರಿಯ ಜೊ,</p>
<p>ಜಪಾನಿಗೆ ಹೋಗುವ ಯೋಜನೆ ನಿಂತಂತೆಯೇ, ಶ್ರೀಮತಿ ಬುಲ್ ಹೋದಳು, ನೀನು ಹೋಗುತ್ತಿರುವೆ. ನನಗೆ ಜಪಾನಿನವರ ಪರಿಚಯ ಅಷ್ಟು ಇಲ್ಲ. - ಸದಾನಂದ ಮತ್ತು ಕನ್ನೆ ಜಪಾನಿಯನೊಡನೆ ನೇಪಾಲಕ್ಕೆ ಹೋಗಿರುವರು. ಕ್ರಿಸ್ಟೆನ್ ಬೇಗ ಹೊರಡಲು ಸಾಧ್ಯವಾಗಲಿಲ್ಲ. ಏಕೆಂದರೆ ಈ ತಿಂಗಳ ಕೊನೆಯವರೆಗೆ ಮಾರ್ಗಾಟ್ ಹೋಗಲು ಸಾಧ್ಯವಾಗಲಿಲ್ಲ.</p>
<p>ಅವರು ನಾನು ಚೆನ್ನಾಗಿರುವೆನು ಎಂದು ಹೇಳುತ್ತಾರೆ. ಆದರೂ ಇನ್ನೂ ನಿತ್ರಾಣ, ಮತ್ತೆ ಕುಡಿಯಲು ನೀರಿಲ್ಲ, ಆದರೂ ರಾಸಾಯನಿಕ ಪರೀಕ್ಷೆ ಎಷ್ಟೋ ಗುಣಮುಖನಾಗಿರುವೆ ಎಂಬುದನ್ನು ತೋರುವುದು. ಕಾಲು ಊದುವುದು ಮುಂತಾದ ಬೇನೆಗಳೆಲ್ಲ ಹೊರಟುಹೋಗಿವೆ.</p>
<p>ನನ್ನ ಅನಂತ ಪ್ರೀತಿಯನ್ನು ಲೇಡಿ ಬೆಟ್ಟಿ, ಶ್ರೀ ಲೆಗೆಟ್, ಆಲ್‌ಬಾ ಮತ್ತು ಹೋಲಿ ಇವರುಗಳಿಗೆಲ್ಲ ಕೊಡು, ಮಗು ಹುಟ್ಟುವುದಕ್ಕೆ ಮುಂಚಿನಿಂದಲೂ ಅದಕ್ಕೆ ನನ್ನ ಆಶೀರ್ವಾದಗಳಿವೆ. ಅದು ಎಂದೆಂದಿಗೂ ಇರುವುದು. - ನೀನು ಮಾಯಾವತಿಯನ್ನು ಮೆಚ್ಚಿದೆಯಾ? ಅದರ ವಿಷಯವಾಗಿ ಒಂದು ಪಂಕ್ತಿ ಬರೆ.</p>
<p>ಚಿರಂತನವಾದ ಪ್ರೇಮಪೂರ್ವಕ</p>
<p>ವಿವೇಕಾನಂದ ೫೪೫. ಮಿಸ್ ಮ್ಯಾಕಿಯಾಡ್ ಅವರಿಗೆ **</p>
<p>ಮಠ, ಬೇಲೂರು, ಹೌರಾ</p>
<p>೧೫ನೇ ಮೇ ೧೯೦೨ ಪ್ರಿಯ ಜೋ,</p>
<p>ಮೇಡಮ್ ಕಾಲ್ವಿಯ ಪತ್ರವನ್ನು ನಿನಗೆ ಕಳುಹಿಸುತ್ತಿದ್ದೇನೆ.</p>
<p>*<span class="en"> C.W, Vol. V, P179</span></p>
<p>**<span class="en"> C.W, Vol. V, P179</span></p>

<!-- 349-5/0280-->
<p>ನಾನೇನೊ ಈಗ ಸ್ವಲ್ಪ ಮೇಲಾಗಿರುವೆನು. ಆದರೆ ನಾನು ಇಚ್ಚಿಸುವುದಕ್ಕಿಂತ ಬಹಳ ಕಡಿಮೆ. ಒಂದು ಪ್ರಶಾಂತತೆಯ ಭಾವನೆ ನನ್ನ ಮೇಲೆ ಬಂದಿದೆ. ನಾನು ನಿವೃತ್ತನಾಗುತ್ತೇನೆ. ಇನ್ನು ಮೇಲೆ ನನಗೆ ಕೆಲಸವಿಲ್ಲ. ಸಾಧ್ಯವಾದರೆ ನಾನು ಹಿಂದಿನಂತೆ ಭಿಕ್ಷಾಜೀವನಕ್ಕೆ ಪ್ರಾರಂಭಿಸುತ್ತೇನೆ.</p>
<p>ಜೊ, ನಿನಗೆ ಎಲ್ಲಾ ಆಶೀರ್ವಾದಗಳು. ನೀನು ನನಗೆ ಒಳ್ಳೆಯ ದೇವದೂತೆಯಂತೆ ಇರು.</p>
<p>ಚಿರಂತನ ಪ್ರೇಮಪೂರ್ವಕ</p>
<p>ವಿವೇಕಾನಂದ ೫೪೬. ಶ್ರೀಮತಿ ಓಲ್‌ಬುಲ್‌ ಅವರಿಗೆ *</p>
<p>ಬೇಲೂರು ಮಠ</p>
<p>೪ನೇ ಜೂನ್, ೧೯೦೨ ಪ್ರಿಯ ಶ್ರೀಮತಿ ಬುಲ್,</p>
<p>ನನ್ನ ದೃಷ್ಟಿಯಲ್ಲಿ ಒಂದು ಜನಾಂಗವು ಸಂಪೂರ್ಣ ಬ್ರಹ್ಮಚರ್ಯದ ಆದರ್ಶವನ್ನು ಪಡೆಯುವುದಕ್ಕೆ ಮುಂಚೆ ವಿವಾಹದ ಪಾವಿತ್ರ್ಯ ಮತ್ತು ಅದು ವಿಚ್ಛೇದನದ ಸಾಧ್ಯತೆ ಇಲ್ಲದ್ದು ಎಂಬುದನ್ನು ಅರಿಯುವುದರ ಮೂಲಕ ಮಾತೃಸ್ಥಾನಕ್ಕೆ ಹೆಚ್ಚು ಗೌರವ ಕೊಡುವುದನ್ನು ಕಲಿಯಬೇಕು. ರೋಮನ್ ಕ್ಯಾಥೋಲಿಕ್ ಮತ್ತು ಹಿಂದೂಗಳು ಮದುವೆಯು ಪವಿತ್ರವಾದುದೆಂದೂ, ಅದನ್ನು ವಿಚ್ಛೇದಿಸುವುದಕ್ಕೆ ಆಗುವುದಿಲ್ಲವೆಂದೂ ತಿಳಿದುದರಿಂದ ವಿಶೇಷ ಶಕ್ತಿಯಿಂದ ಕೂಡಿದ ಸಂಯಮಿಗಳಾದ ಪುರುಷರು ಮತ್ತು ಸ್ತ್ರೀಯರುಗಳಿಗೆ ಜನ್ಮವಿತ್ತಿದೆ. ಅರಬ್ಬಿ ದೇಶೀಯರಿಗೆ ಮದುವೆ ಒಂದು ಕರಾರು ಅಥವಾ ಬಲವಂತದಿಂದ ಒಬ್ಬಳನ್ನು ಹೊಂದಿರುವುದು, ಇಚ್ಛೆ ಬಂದಾಗ ಅವಳನ್ನು ತಿರಸ್ಕರಿಸ ಬಹುದು. ಅದರಲ್ಲಿ ಬ್ರಹ್ಮಚಾರಿ ಮತ್ತು ಬ್ರಹ್ಮಚಾರಿಣಿಯವರ ಆದರ್ಶ ಬೆಳವಣಿಗೆ ನಮಗೆ ಕಾಣುವುದಿಲ್ಲ. ಆಧುನಿಕ ಬೌದ್ಧಧರ್ಮವು ಮದುವೆಯ ಆದರ್ಶವನ್ನೇ ಮುಟ್ಟದ ಜನಾಂಗಗಳ ಮಧ್ಯದಲ್ಲಿ ಬಿದ್ದುದರಿಂದ - ಸಂನ್ಯಾಸಾಶ್ರಮವನ್ನು ಹಾಸ್ಯಾಸ್ಪದವನ್ನಾಗಿ ಮಾಡಿದೆ. ಆದುದರಿಂದ ಜಪಾನಿನಲ್ಲಿ ಮೊದಲು ವಿವಾಹವು (ಪರಸ್ಪರ ಅನುರಾಗ, ಆಕರ್ಷಣೆಗಳನ್ನು ಉಳಿದು) ಒಂದು ಉತ್ತಮವಾದ ಪವಿತ್ರವಾದ ಆದರ್ಶವಾಗುವ ತನಕ ಹೇಗೆ ಪ್ರಖ್ಯಾತರಾದ ಭಿಕ್ಕು ಮತ್ತು ಭಿಕ್ಷುಣಿಗಳು ಅಲ್ಲಿ ಜನಿಸುತ್ತಾರೋ ನನಗೆ ತಿಳಿಯದು. ಜೀವನದ ಮಹಿಮೆ ಇರುವುದು ಸಂಯಮದಲ್ಲಿ ಎಂದು ನಿಮಗೆ ಹೇಗೆ ಗೊತ್ತಾಗಿದೆಯೋ, ಹಾಗೆಯೇ ನನಗೂ ಕೂಡ. ಆ ಜನ್ಮ ಬ್ರಹ್ಮಚರ್ಯ ವ್ರತವನ್ನು ಪಾಲಿಸುವ ಕೆಲವರಿಗೆ ಜನ್ಮ ವೀಯುವುದಕ್ಕಾಗಿ ಬಹುಪಾಲು ಮಂದಿಗೆ ಪವಿತ್ರವಾದ ಮದುವೆಯೆಂಬ ಸಂಸ್ಕಾರವು ಆವಶ್ಯಕವೆಂದು ಗೊತ್ತಾಗಿದೆ.</p>
<p>ನಾನು ಇನ್ನೂ ಅನೇಕ ವಿಷಯಗಳನ್ನು ಬರೆಯಬೇಕೆಂದಿದ್ದೆ. ಆದರೆ ಬರೆಯಲು ಶಕ್ತಿಯಿಲ್ಲ. “ಯಾರು ನನ್ನನ್ನು ಯಾವ ಯಾವ ಬಯಕೆಗಳಿಗಾಗಿ ಪೂಜಿಸುತ್ತಾರೆಯೋ ಅವುಗಳನ್ನು ನಾನು ಪೂರೈಸುತ್ತೇನೆ.”</p>
<p>ವಿವೇಕಾನಂದ *<span class="en"> CW. Vol. V, P. 180</span></p>

<!-- 349-5/0281-->
<p>ಲೇಖನಗಳು</p>

<!-- 349-5/0282-->

<!-- 349-5/0283-->
<p>೧. ಹಿಂದೂಧರ್ಮದ ತೂರ್ಯವಾಣಿ * (ಅಮರಿಕದಲ್ಲಿ ಸ್ವಾಮೀಜಿಯವರು ನಡೆಸಿದ ಕಾರ್ಯದ ಯಶಸ್ಸು ಭಾರತದಲ್ಲಿ ಜನಜನಿತವಾದಾಗ ಅನೇಕ ಸಭೆಗಳನ್ನು ಏರ್ಪಡಿಸಿ ಅಭಿನಂದನೆಯ ಪತ್ರಗಳನ್ನು ಅವರಿಗೆ ಕಳಿಸಲಾಯಿತು. ಮದರಾಸಿನ ಹಿಂದೂಗಳ ಬಿನ್ನವತ್ತಳೆಗೆ ಅವರು</p>
<p>ನೀಡಿದ ಮೊದಲನೆಯ ಉತ್ತರ.) .</p>
<p>ಮದರಾಸಿನ ಮಿತ್ರರೇ, ದೇಶ ಬಾಂಧವರೆ ಮತ್ತು ಧರ್ಮ ಬಂಧುಗಳೇ,</p>
<p>ನಮ್ಮ ಧರ್ಮಕ್ಕಾಗಿ ನಾನು ಮಾಡಿದ ಅಲ್ಪ ಸೇವೆ ನಿಮ್ಮ ಮೆಚ್ಚುಗೆಯನ್ನು ಪಡೆಯಿತೆಂದು ಕೇಳಿ ಪರಮಾನಂದವಾಗಿದೆ. ದೂರದೇಶದಲ್ಲಿ, ಅದರಲ್ಲೂ ಪರದೇಶದಲಿ ನಾನು ಮಾಡಿದ ಅಲ್ಪವಾದ ಕೆಲಸವನ್ನೂ, ನನ್ನನ್ನೂ ನೀವು ಮೆಚ್ಚಿದ್ದೀರಿ ಎಂಬುದಲ್ಲ ನನ್ನ ಸಂತೋಷಕ್ಕೆ ಕಾರಣ. ಹೊರಗಿನಿಂದ ಸೇನಾ ಸಮೂಹಗಳು ಭಾರತದ ಮೇಲೆ ಅವ್ಯಾಹತವಾಗಿ ಧಾಳಿ ಮಾಡಿದ್ದರೂ, ಹಲವಾರು ಶತಮಾನಗಳ ನಮ್ಮ ನಿರ್ಲಕ್ಷದಿಂದ ಮತ್ತು ನಮ್ಮನ್ನು ಗೆದ್ದವರ ಅನಾದರಣೆಯಿಂದ ಆರ್ಯಾವರ್ತದ ಕೀರ್ತಿಕಳಶ ಕಾಣದ ಹಾಗೆ ಮಸುಕಾಗಿದ್ದರೂ, ಕೀರ್ತಿಸೌಧದ ಹಲವು ಭೀಮ ಸ್ತಂಭಗಳೂ ಸುಂದರವಾದ ಕಮಾನುಗಳೂ ಅದ್ಭುತವಾದ ಮೂಲೆಗಳೂ ಆ ಪ್ರವಾಹಕ್ಕೆ ಸಿಕ್ಕಿ ಕೊಚ್ಚಿ ಹೋಗಿದ್ದರೂ, ಕೇಂದ್ರವು ಭದ್ರವಾಗಿದೆ, ಕಮಾನಿನ ಮಧ್ಯದ ಕಲ್ಲು ಮಾತ್ರ ಅಚ್ಚಳಿಯದೆ ಇದೆ ಎಂಬುದು ಸ್ಪಷ್ಟವಾಗಿರುವುದೇ ನನ್ನ ಸಂತೋಷಕ್ಕೆ ಕಾರಣ. ಯಾವ ಆಧ್ಯಾತ್ಮಿಕ ತಳಹದಿಯ ಮೇಲೆ ಭಗವಂತನ ಮಾಹಾತ್ಮ ಮತ್ತು ವಿಶ್ವಕಾರುಣ್ಯ ಎಂಬ ಅದ್ಭುತ ಸ್ಮಾರಕ ಮಂದಿರವು ನಿರ್ಮಿಸಲ್ಪಟ್ಟಿದೆಯೋ ಆ ತಳಹದಿಯು ಎಂದಿನಂತೆ ಭದ್ರವಾಗಿ ನಿಂತಿದೆ. ಭರತಖಂಡಕ್ಕೆ ಮತ್ತು ಇಡೀ ವಿಶ್ವಕ್ಕೆ ಸಂದೇಶವನ್ನು ಒಯ್ಯುವ ಅಪೂರ್ವ ಭಾಗ್ಯ ನನ್ನದಾಗಿತ್ತು. ಅದಕ್ಕಾಗಿ ಭಗವಂತ ಭರತಮಾತೆಯ ಕನಿಷ್ಠತಮ ದಾಸನಾದ ನನ್ನನ್ನು ನೀವು ಮುಕ್ತಕಂಠದಿಂದ ಹೊಗಳಿರುವಿರಿ. ಆಜನ್ಮಸಿದ್ಧವಾದ ನಿಮ್ಮ ಆಧ್ಯಾತ್ಮಿಕ ಸ್ವಭಾವವು ಅದರಿಂದ ವ್ಯಕ್ತವಾಗಿದೆ. ಭಗವಂತನಲ್ಲಿ ಮತ್ತು ಅವನ ಸಂದೇಶದಲ್ಲಿ ಮುಂದೆ ಬರಲಿರುವ ಆಧ್ಯಾತ್ಮಿಕ ಮಹಾಪ್ರವಾಹದ ಸೂಚನೆಗಳನ್ನು ನೀವು ಕಂಡುಹಿಡಿದಿದ್ದೀರಿ. ಆ ಪ್ರವಾಹ ಅತಿ ಶೀಘ್ರದಲ್ಲಿಯೇ ಭರತಖಂಡದ ಮೇಲೆ ಯಾರೂ ತಡೆಯಲಾಗದ ಮಹಾ ವೇಗದಿಂದ ಉರುಳುತ್ತದೆ. ಅದು ದುರ್ಬಲ ವಾಗಿರುವುದನ್ನೆಲ್ಲ, ಅಪ್ರಯೋಜಕವಾಗಿರುವುದನ್ನೆಲ್ಲ ಕೊಚ್ಚಿಕೊಂಡು ಹೋಗಿ, ಹಿಂದೂ ಜನಾಂಗವನ್ನು, ಭಗವದಿಚ್ಛೆಯಂತೆ ಎಂತಹ ಪವಿತ್ರ ಪೀಠದಲ್ಲಿ ಕುಳ್ಳಿರಿಸಬೇಕೋ ಅಲ್ಲಿ ಪ್ರತಿಷ್ಠಾಪಿಸಿ, ಅದು ಹಿಂದಿಗಿಂತಲೂ ಅತಿಶಯವಾದ ಕೀರ್ತಿಗೌರವಗಳಿಂದ ಆರಾಧಿಸಲ್ಪಡುವಂತೆ ಮಾಡುವುದು, ಹಿಂದೂ ಜನಾಂಗವು ಹಲವು ಶತಮಾನಗಳಿಂದ ಸಹಿಸಿಕೊಂಡು ಬಂದ ಮೌನಯಾತನೆಯ ಪ್ರತಿಫಲವಿದು. ಜಗತ್ತಿನ ಜನಾಂಗಗಳಲ್ಲಿ ಮಾನವತೆಯ ಆಧ್ಯಾತ್ಮಿಕ ವಿಕಾಸವನ್ನು ಸಾಧಿಸುವುದೇ ಹಿಂದೂ ಜನಾಂಗದ ಗುರಿ.</p>
<p>*<span class="en"> CW. Vol. IV, P. 331</span></p>

<!-- 349-5/0284-->
<p>ಉತ್ತರ ಭಾರತದಲ್ಲಿರುವವರು ದಕ್ಷಿಣದಲ್ಲಿ ವಾಸಿಸುವ ನಿಮಗೆ ಅತಿ ಕೃತಜ್ಞರು. ಭರತಖಂಡದಲ್ಲಿ ಜಾಗ್ರತವಾಗಿ ಕೆಲಸಮಾಡುತ್ತಿರುವ ಮಹಾಭಾವನೆಗಳಿಗೆಲ್ಲ ದಕ್ಷಿಣವು ಉಗಮಸ್ಥಾನವಾಗಿದೆ. ಮಹಾ ಭಾಷ್ಯಕಾರರಾದ, ಯುಗಪುರುಷರಂತಿದ್ದ ಶಂಕರ, ರಾಮಾನುಜ, ಮಧ್ವ - ಈ ಮೂವರು ಆಚಾರ್ಯರೂ ದಕ್ಷಿಣ ದೇಶದಲ್ಲಿ ಜನ್ಮತಾಳಿದರು. ಪ್ರಖ್ಯಾತರಾದ ಶಂಕರಾಚಾರ್ಯರಿಗೆ ಪ್ರಪಂಚದ ಅತಿಗಳೆಲ್ಲ ಈಗಲೂ ಗೌರವ ತೋರುವರು. ಮಹಾಪುರುಷ ರಾಮಾನುಜರ ಪುಣ್ಯಸ್ಪರ್ಶ ಅತಿ ದೀನ ಪತಿತನನ್ನೂ ಆಳ್ವಾರರ ಸ್ಥಾನಕ್ಕೆ ಏರಿಸಿತು. ಪ್ರಖ್ಯಾತ ಮಧ್ವಾಚಾರ್ಯರ ನಾಯಕತ್ವ ವನ್ನು ಇಡೀ ಭರತ ಖಂಡದಲ್ಲೆಲ್ಲಾ ಪ್ರಭಾವವನ್ನು ಬೀರಿದ ಏಕಮಾತ್ರ ಔತ್ತರೇಯ ವ್ಯಕ್ತಿಯಾದ ಶ್ರೀಕೃಷ್ಣ ಚೈತನ್ಯರ ಅನುಯಾಯಿಗಳು ಕೂಡ ಒಪ್ಪಿಕೊಂಡಿದ್ದಾರೆ. ಈಗ ಪ್ರಖ್ಯಾತ ಕಾಶೀಕ್ಷೇತ್ರದಲ್ಲಿ ವಿಖ್ಯಾತನಾಮರು ದಾಕ್ಷಿಣಾತ್ಯರು. ನಿಮ್ಮ ತ್ಯಾಗವೇ ಅತಿದೂರದ ಗಗನಚುಂಬಿತ ಹೈಮಾಚಲ ಶಿಖರಗಳಿಂದ ಕೂಡಿದ ಪುಣ್ಯಕ್ಷೇತ್ರಗಳಲ್ಲಿ ಇಂದೂ ಆಳುತ್ತಿರುವುದು. ಯಾರ ಧಮನಿಯಲ್ಲಿ ಮಹಾಮಹಿಮರ ರಕ್ತ ಹರಿಯುತ್ತಿ ದೆಯೋ, ಯಾರ ಶಿರ, ಪ್ರಖ್ಯಾತ ಆಚಾರ್ಯರ ಆಶೀರ್ವಾದವನ್ನು ಹೊತ್ತು ಕೊಂಡಿದೆಯೋ, ಅವರೇ ಭಗವಾನ್ ಶ್ರೀರಾಮಕೃಷ್ಣರ ಸಂದೇಶವನ್ನು ಅರ್ಥಮಾಡಿ ಕೊಂಡು, ಅದನ್ನು ಅನುಸರಿಸುವುದರಲ್ಲಿ ಮೊದಲಿಗರೆಂದರೆ ಆಶ್ಚರ್ಯವೇನು?</p>
<p>ವೇದವಿದ್ಯೆಗೆ ದಕ್ಷಿಣವೇ ಆಶ್ರಯವಾಗಿದೆ. ಅನೇಕ ವೇಳೆ ಅಜ್ಞಾನದ ಔದ್ಧತ್ಯದಿಂದ ವಿರೋಧವಾಗಿ ಘೋಷಿಸಿದರೂ, ಹಿಂದೂಧರ್ಮದ ಭಿನ್ನ ಭಿನ್ನ ಶಾಖೆಗೆ ಶ್ರುತಿಯೇ ಈಗಲೂ ಆಧಾರ ಎಂಬುದು ನಿಮಗೆ ಅರ್ಥವಾಗುವುದು.</p>
<p>ಮಾನವಕುಲ ಶಾಸ್ತ್ರಜ್ಞರಿಗೂ ಮತ್ತು ಭಾಷಾಶಾಸ್ತ್ರಜ್ಞರಿಗೂ ವೇದದಲ್ಲಿ ಬರುವ ಸಂಹಿತೆ ಮತ್ತು ಬ್ರಾಹ್ಮಣಭಾಗ ಎಷ್ಟೇ ಮುಖ್ಯವಾಗಿ ಕಂಡರೂ, ವೇದಗಳಲ್ಲಿ ಬರುವ ಅಗ್ನಿಮೀಳೆ..., ಇಷೇತ್ರೋರ್ಜೆತ್ಪಾ..., ಶನ್ನೋದೇವೀರಭೀಷ್ಟಯೆ..., ಮುಂತಾದ ಮಂತ್ರಗಳನ್ನು ಹೇಳಿ ಯಕ್ಷಗಳಿಗೆ ಆಹುತಿ ಇತು, ಬರುವ ಪ್ರತಿಫಲ ಎಷ್ಟೇ ಪ್ರಿಯವಾಗಿದ್ದರೂ, ಇವೆಲ್ಲ ಭೋಗಕ್ಕೆ ಸಂಬಂಧಪಟ್ಟಿದ್ದು, ಇವುಗಳಿಂದ ಮೋಕ್ಷಪ್ರಾಪ್ತಿ ಎಂದು ಯಾರೂ ತಿಳಿದಿರಲಿಲ್ಲ. ಆದಕಾರಣ ಮೋಕ್ಷಕ್ಕೆ ದಾರಿಯಾದ ಆಧ್ಯಾತ್ಮ ವಿದ್ಯೆಯನ್ನು ಕೊಡುವ ಜ್ಞಾನಕಾಂಡ, ಆರಣ್ಯಕ ಮತ್ತು ಶ್ರೇಷ್ಠ ಶ್ರುತಿಗಳೇ ಭರತ ಖಂಡವನ್ನು ಹಿಂದೆ ಆಳಿದ್ದು ಮತ್ತು ಮುಂದೆಯೂ ಆಳುವುದು.</p>
<p>ಪೂರ್ವಗ್ರಹದಿಂದ ಮತ್ತು ಪೂರ್ವಕಲ್ಪಿತ ಅಭಿಪ್ರಾಯಗಳಿಂದ ಸನಾತನ ಧರ್ಮದ ಭಿನ್ನತೆಗಳಲ್ಲಿ ಮತ್ತು ಸಂದುಗೊಂದುಗಳಲ್ಲಿ ದಾರಿತಪ್ಪಿ, 'ಅಣೋರಣೀಯಾನ್ ಮಹತೋಮಹೀಯಾನ್' ಎಂಬ ಭಗವದ್ ಭಾವನೆಗೆ ಸರಿಸಮನಾದ ವಿಶ್ವಭಾವನೆ ಯನ್ನು ಅರ್ಥಮಾಡಿಕೊಳ್ಳದೆ, ಅಂಧಕಾರದಲ್ಲಿ ತೊಳಲುತ್ತ, ಕೇವಲ ಜಡವಾದವಲ್ಲದೆ ಮತ್ತೇನನ್ನೂ ಅರಿಯದ ದೇಶಗಳಿಂದ ಆಧ್ಯಾತ್ಮಿಕ ಭಾವನೆಗಳನ್ನು ಎರವಲಾಗಿ ತಂದು, ಆಧುನಿಕ ತರುಣ ಹಿಂದೂಗಳು ತಮ್ಮ ಪುರಾತನ ಧರ್ಮವನ್ನು ಅರ್ಥಮಾಡಿ ಕೊಳ್ಳಲಾರದೆ ಆ ಪ್ರಯತ್ನವನ್ನೇ ತ್ಯಜಿಸಿ, ಆಶಾಶೂನ್ಯರಾದ ಸಂಶಯವಾದಿಗಳಂತೆ</p>

<!-- 349-5/0285-->

<p>ದಿಕ್ಕಿಲ್ಲದೆ ಅಲೆಯುತ್ತಿದ್ದಾರೆ. ಇಲ್ಲದೆ ಇದ್ದರೆ ಸುಮ್ಮನೆ ಇರಲಾರದೆ ಸ್ವಭಾವತಃ ಹಿಂದಿನಿಂದ ಬಂದ ಧಾರ್ಮಿಕ ಪ್ರಕೃತಿಗೆ ಒಳಗಾಗಿ ಪಾಶ್ಚಾತ್ಯ ನಾಸ್ತಿಕ ಭಾವನೆಗಳ ಬೋಧನೆಗಳ ಸಾರಿಗೆ ಪ್ರಾಚ್ಯದ ಒಗ್ಗರಣೆ ಹಾಕಿ ಸೇವಿಸುವರು. ಅಂಧನನ್ನು ಅನುಸರಿಸುತ್ತಿರುವ ಅಂಧನಂತೆ ಮೂಢರು ಹೋಗುತ್ತಿರುವರು ಎಂಬ ಶ್ರುತಿವಾಕ್ಯದ ಸತ್ಯಕ್ಕೆ ಇವರು ದೃಷ್ಟಾಂತಪ್ರಾಯರಾಗಿದ್ದಾರೆ. ಸದ್ಗುರುವಿನ ಸಚೇತನ ಸ್ಪರ್ಶದಿಂದ ಯಾರ ಆಧ್ಯಾತ್ಮಿಕ ಜೀವನ ಜಾಗ್ರತ ಗೊಂಡಿರುವುದೋ ಅವರು ಮಾತ್ರ ಇದರಿಂದ ಪಾರಾಗಬಲ್ಲರು. ಭಗವಾನ್ ಶಂಕರಾಚಾರ್ಯರು ಮುಂದಿನ ಶ್ಲೋಕದಲ್ಲಿ ಸರಿಯಾಗಿಯೇ ಹೇಳಿರುವರು:</p>
<p>ದುರ್ಲಭಂ ತ್ರಯಮೇತತ್ ದೇವಾನುಗ್ರಹಹೇತುಕಮ್ ||</p>
<p>ಮನುಷ್ಯತ್ವಂ ಮುಮುಕ್ಷು ತ್ವಂ ಮಹಾಪುರುಷಸಂಶ್ರಯಃ || ಮನುಷ್ಯತ್ವ, ಮುಮುಕ್ಷುತ್ವ ಮತ್ತು ಮಹಾಪುರುಷನ ಆಶ್ರಯ - ಈ ಮೂರನ್ನೂ ಪಡೆಯುವುದು ದುರ್ಲಭ. * ಪರಮಾಣು, ದೃಣು, ತ್ರಸರೇಣು ಮುಂತಾದುವನ್ನು ಕಂಡುಹಿಡಿದ ಅದ್ಭುತವಾದ ವೈಶೇಷಿಕದ ವಿಶ್ಲೇಷಣೆಯಲ್ಲಾಗಲೀ ಅಥವಾ ಅದಕ್ಕಿಂತಲೂ ಅದ್ಭುತವಾದ ಜಾತಿ ದ್ರವ್ಯ ಗುಣ ಸಮವಾಯ ಮುಂತಾದುವುಗಳ ವಿಶ್ಲೇಷಣೆಯಲ್ಲಾಗಲಿ, ಆಧುನಿಕ ವಿಕಾಸವಾದದ ಪಿತಾಮಹರಂತಿರುವ ಸಾಂಖ್ಯರ ಭಾವನಾ ಪರಂಪರೆಗಳಿಗೆ ಅವಕಾಶವಿತ್ತ ನೈಯಾಯಿಕರ ಹಲವು ಪದಾರ್ಥಗಳಲ್ಲಾಗಲಿ, ಈ ಅನ್ವೇಷಣೆಗಳ ಫಲರೂಪವಾದ ವ್ಯಾಸಸೂತ್ರದಲ್ಲಿಯಾಗಲಿ - ಈ ಎಲ್ಲ ಮಾನಸಿಕ ಸಂಯೋಜನೆ ಮತ್ತು ವಿಶ್ಲೇಷಣೆಗಳ ಹಿಂದೆ ಇರುವ ಹಿನ್ನೆಲೆ ಒಂದೇ - ಶ್ರುತಿ, ಜೈನರ ಮತ್ತು ಬೌದ್ಧರ ತತ್ಯಗ್ರಂಥಗಳಲ್ಲಿ ಕೂಡ ಶ್ರುತಿಯ ಸಹಾಯವನ್ನು ಎಂದಿಗೂ ತಿರಸ್ಕರಿಸಿಲ್ಲ. ಕೆಲವು ಬೌದ್ದ ಶಾಖೆಗಳಲ್ಲಿ ಮತ್ತು ಹಲವು ಜೈನ ಗ್ರಂಥಗಳಲ್ಲಿ ಶ್ರುತಿ ಪ್ರಮಾಣವನ್ನು ಪೂರ್ಣವಾಗಿ ಒಪ್ಪಿಕೊಂಡಿರುವರು. ಹಿಂಸಕ ಶ್ರುತಿಯೆಂದು ಯಾವುದನ್ನು ಕರೆಯುವರೋ ಅದನ್ನು ಮಾತ್ರ ಒಪ್ಪಿಕೊಂಡಿಲ್ಲ. ಇವೆಲ್ಲ ಬ್ರಾಹ್ಮಣರು ಅನಂತರ ಸೇರಿಸಿದ್ದು ಎಂಬುದು ಅವರ ಅಭಿಪ್ರಾಯ. ಆಧುನಿಕ ಕಾಲದಲ್ಲಿ ಕೂಡ ಪ್ರಖ್ಯಾತ ದಯಾನಂದ ಸರಸ್ವತಿಗಳು ಹೀಗೆಯೇ ಅಭಿಪ್ರಾಯಪಡುವರು.</p>
<p>ಪ್ರಾಚೀನ ಮತ್ತು ಆಧುನಿಕ ಭಾವನಾಪರಂಪರೆಗಳೆಲ್ಲ ಯಾವ ಒಂದು ಕೇಂದ್ರದಲ್ಲಿ ಸಂಧಿಸುತ್ತವೆ ಎಂದು ಕೇಳಿದರೆ, ಹಿಂದೂಧರ್ಮದ ವಿಭಿನ್ನ ಶಾಖೆಗಳ ಮೂಲ ತಳಹದಿಯು ಯಾವುದು ಎಂದು ನೋಡಿದರೆ ಅದು ವ್ಯಾಸಸೂತ್ರವೆಂದು ನಿರ್ವಿವಾದವಾಗಿ ಹೇಳಬೇಕಾಗುವುದು.</p>
<p>ಅದೈತ ಕೇಸರಿಯು ಅಸ್ತಿ ಭಾತಿ ಪ್ರಿಯ ಎಂದು ಘರ್ಜಿಸುತ್ತ ವಿಸ್ಮಯ ಜನಕ ಹಿಮಾಲಯದ ಗಿರಿಕಂದರಗಳಲ್ಲಿ ದಿವಿಜನದಿಯ ಗಂಭೀರ ಮರ್ಮರ ನಿನಾದದೊಂದಿಗೆ ಆ ಘರ್ಜನೆ ಮಿಲನವಾಗುವುದನ್ನು ಕೇಳುತ್ತಿರಲಿ, ಅಥವಾ ಬೃಂದಾವನದ ಸುಂದರ ನಿಕುಂಜಗಳಲ್ಲಿ 'ಪಿಯಾ' 'ಪೀತಂ' ಎಂಬ ಮೃದು ಮಧುರ ನಿನಾದವನ್ನು ಕೇಳಲಿ,</p>

<!-- 349-5/0286-->
<p>ಅಥವಾ ಕಾಶಿಯ ಮಠಗಳಲ್ಲಿರುವ ಸಂನ್ಯಾಸಿಗಳ ಮೌನಧ್ಯಾನದಲ್ಲಿ ಬೆರೆಯಲಿ, ಅಥವಾ ನದಿಯಾ ಮಹಾತ್ಮನ (ಚೈತನ್ಯ) ಅನುಯಾಯಿಗಳ ಭಕ್ತಿಯ ಉನ್ಮಾದದ ನೃತ್ಯದಲ್ಲಿ ಬೆರೆಯಲಿ, ವಡಗಲೆ, ತೆಂಕಲೆ ಮುಂತಾದ ಶಾಖೆಗಳುಳ್ಳ ವಿಶಿಷ್ಟಾದೈತ ಆಚಾರ್ಯರ ಪದತಲದಲ್ಲಿ ಕುಳಿತಿರಲಿ, ಅಥವಾ ಮಧ್ವ ಸಂಪ್ರದಾಯದ ಗುರುಗಳ ಬೋಧನೆಯನ್ನು ಗೌರವಪೂರ್ವಕವಾಗಿ ಕೇಳಲಿ, 'ಮ್ಹಾ, ಗುರೂಕೇ ಫತೇ' ಎಂಬ ಕ್ಷಾತ್ರವಾಣಿಯನ್ನು ಲೌಕಿಕರಾದ ಸಿಕ್ಕರಿಂದ ಕೇಳಲಿ ಅಥವಾ ಉದಾಸಿ ಮತ್ತು ನಿರ್ಮಲ ಪಂಗಡದವರು ಗ್ರಂಥ ಸಾಹೇಬದ ಮೇಲೆ ಕೊಡುವ ಉಪನ್ಯಾಸವನ್ನು ಕೇಳಲಿ, ಕಬೀರನ ಸಂನ್ಯಾಸಿ ಶಿಷ್ಯರಿಗೆ “ಸತ್ ಸಾಹೇಬ'' ಎಂದು ಪ್ರಣಾಮ ಮಾಡಿ ಅವರ ಸಾಖಿ (ಭಜನೆ)ಯನ್ನು ಭಕ್ತಿಪೂರ್ವಕವಾಗಿ ಕೇಳಲಿ, ರಾಜಪುಟಾನರ ಪ್ರಖ್ಯಾತ ಸುಧಾರಕ ದಾದುವಿನ ವಿಚಾರವನ್ನು ಕುರಿತು ಆಲೋಚಿಸಲಿ ಅಥವಾ ಅವನ ಶಿಷ್ಯನಾದ ರಾಜ ಸುಂದರದಾಸನಿಂದ ಹಿಡಿದು ವಿಚಾರಸಾಗರ'' ಗ್ರಂಥದ ನಿಶ್ಚಲದಾಸನವರೆಗೆ ಯಾರನ್ನಾದರೂ ಕೇಳಲಿ (ಈ ಗ್ರಂಥ ಕಳೆದ ಮೂರು ಶತಮಾನಗಳಲ್ಲಿ ಬರೆದ ಎಲ್ಲಾ ಗ್ರಂಥಗಳಿಗಿಂತಲೂ ಭರತಖಂಡದಲ್ಲಿ ಹೆಚ್ಚು ಪ್ರಭಾವವನ್ನು ಬೀರಿದೆ) ಉತ್ತರ ಇಂಡಿಯಾದೇಶದಲ್ಲಿ ಯಾವ ಭಂಗಿ ಮೆಹತರ್‌ನನ್ನು ಅವನ ಲಾಲ್‌ಗುರುವಿನ ವಿಷಯವಾಗಿ ಕೇಳಲಿ - ಈ ಬೇರೆ ಬೇರೆ ಗುರುಗಳ ಪಂಥಗಳಲ್ಲಿ ಹಿಂದೂ ತತ್ತ್ವವಿದೆ, ಅದಕ್ಕೆ ಶ್ರುತಿಯೇ ಪ್ರಮಾಣ, ಗೀತೆಯೇ ಅದಕ್ಕೆ ಭಗವಂತನ ಭಾಷ್ಯ, ವ್ಯಾಸ ಸೂತ್ರವೇ ಅದರ ಸಂಪೂರ್ಣ ದರ್ಶನ, ಪರಮಹಂಸ ಪರಿವ್ರಾಜಕಾಚಾರನಿಂದ ಹಿಡಿದು ದೀನನಾದ ನಿಕೃಷ್ಟ ಲಾಲ್‌ಗುರುವಿನ ಶಿಷ್ಯನಾದ ಮೆಹತರ್‌ನವರೆಗೆ ಇವೆಲ್ಲ ಅದರ ಬೇರೆ ಬೇರೆ ಆವಿರ್ಭಾವಗಳು.</p>
<p>ಈ ಪ್ರಸ್ಥಾನತ್ರಯವೆ (ಗೀತೆ, ಉಪನಿಷತ್, ಬ್ರಹ್ಮಸೂತ್ರ) ದೈತ, ವಿಶಿಷ್ಟಾದೈತ, ಅದೈತಗಳೆಂಬ ಭಿನ್ನ ತತ್ಯಗಳಿಂದ ಕೂಡಿದ ಹಿಂದೂ ಧರ್ಮಕ್ಕೆ ಇರುವ ಪ್ರಮಾಣ. ಪುರಾತನವಾದ ವೇದದ ಸಂಹಿತೆಯ ಭಾಗವಾದ ನಾರಾಸಂಸಿಯ ಆಧುನಿಕ ಪ್ರತಿನಿಧಿಗಳೇ ಈಗಿನ ಪುರಾಣಗಳು; ಪುರಾತನಕಾಲದ ಬ್ರಾಹ್ಮಣಗಳ ಪ್ರತಿನಿಧಿಯಂತೆ ಇರುವ ತಂತ್ರಶಾಸ್ತ್ರವೇ ಅದಕ್ಕೆ ಆಚಾರವನ್ನು ಒದಗಿಸುವುದು. ಪ್ರಸ್ಥಾನತ್ರಯಗಳೇ ಎಲ್ಲ ಪಂಥ ಗಳಿಗೂ ಪ್ರಮಾಣಗಳಾಗಿವೆ. ಆದರೆ ಪುರಾಣಗಳು ಮತ್ತು ತಂತ್ರಗಳು ಒಂದೊಂದು ಪಂಥಕ್ಕೂ ಬೇರೆ ಬೇರೆಯಾಗಿವೆ.</p>
<p>ನಾವು ಹೇಳಿದಂತೆ ತಂತ್ರಗಳೇ ಸ್ವಲ್ಪ ಬದಲಾವಣೆ ಹೊಂದಿ ಬಂದ ವೈದಿಕ ಆಚಾರ. ಅವುಗಳ ವಿಷಯದಲ್ಲಿ ಹಾಸ್ಯಾಸ್ಪದವಾದ ನಿರ್ಣಯಗಳಿಗೆ ಬರುವುದಕ್ಕೆ ಮುಂಚೆ ತಂತ್ರಶಾಸ್ತ್ರವನ್ನೇ ಬ್ರಾಹ್ಮಣದ ಅಧ್ವರ್ಯು ಭಾಗದೊಂದಿಗೆ ಓದಿ ಎನ್ನುತ್ತೇನೆ. ತಂತ್ರದಲ್ಲಿ ಬಳಕೆಯಲ್ಲಿರುವ ಮುಕ್ಕಾಲುಪಾಲು ಮಂತ್ರಗಳು ಬ್ರಾಹ್ಮಣದಲ್ಲಿ ಹೇಗೆ ಇವೆಯೋ ಹಾಗೆಯೇ ತೆಗೆದುಕೊಂಡಿರತಕ್ಕವು. ಶೌತ ಸ್ಮಾರ್ತ ಆಚಾರಗಳನ್ನು ಬಿಟ್ಟರೆ ಕನ್ಯಾಕುಮಾರಿಯಿಂದ ಹಿಮಾಲಯದವರೆಗೆ ಬಳಕೆಯಲ್ಲಿರುವ ಆಚಾರಗಳೆಲ್ಲ ತಂತ್ರಶಾಸ್ತ್ರದಿಂದ ಬಂದುವುಗಳು. ಅವೇ ಶಾಕ್ತ, ಶೈವ, ವೈಷ್ಣವ ಮತ್ತು ಇತರ ಪೂಜೆ ಗಳಲ್ಲೆಲ್ಲ ಪ್ರಧಾನವಾಗಿರುವುವು.</p>

<!-- 349-5/0287-->

<p>ಎಲ್ಲಾ ಹಿಂದೂಗಳಿಗೂ ಅವರ ಧರ್ಮದ ಮೂಲ ಚೆನ್ನಾಗಿ ಗೊತ್ತಿದೆ ಎಂದು , ನಾನೇನೂ ಭಾವಿಸುವುದಿಲ್ಲ. ದಕ್ಷಿಣ ಬಂಗಾಳಿಗಳಲ್ಲಿ ಹಲವರಿಗೆ ಈ ಪಂಥಗಳ ಹೆಸರು ಮತ್ತು ಪ್ರಖ್ಯಾತ ವಿಭಿನ್ನ ತತ್ಯಗಳು ಗೊತ್ತಿಲ್ಲ. ಆದರೂ ಅವರಿಗೆ ಗೊತ್ತಿರಲಿ ಇಲ್ಲದೆ ಇರಲಿ ಎಲ್ಲರೂ ಪ್ರಸ್ಥಾನತ್ರಯದಲ್ಲಿ ನಿರೂಪಿತವಾಗಿರುವ ನಿಯಮಗಳನ್ನೇ ಅನುಸರಿಸುತ್ತಿರುವರು. ಆದರೆ ಎಲ್ಲಿ ಹಿಂದೀಭಾಷೆಯನ್ನು ಮಾತನಾಡುತ್ತಿರುವರೋ ಅಲ್ಲಿ ಅತಿ ಕೀಳುವರ್ಗದವರಿಗೆ ಕೂಡ ಬಂಗಾಳದಲ್ಲಿರುವ ಮೇಲಿನ ವರ್ಗದವರಿಗಿಂತ ಹೆಚ್ಚು ವೇದಾಂತ ವಿಷಯಗಳು ಗೊತ್ತಿವೆ. ಇದಕ್ಕೆ ಕಾರಣವೇನು?</p>
<p>ಮಿಥಿಲೆಯಿಂದ ನವದ್ವೀಪಕ್ಕೆ ಸಾಗಿಸಲ್ಪಟ್ಟು, ಶಿರೋಮಣಿ, ಗದಾಧರ, ಜಗದೀಶ ಮುಂತಾದ ವಿಖ್ಯಾತ ವಿದ್ವಜ್ಜನರ ಆಶ್ರಯದಲ್ಲಿ ಬೆಳೆದು, ಕೆಲವು ವಿಷಯಗಳಲ್ಲಿ ಪ್ರಪಂಚದ ಇತರ ಎಲ್ಲಾ ತರ್ಕಶಾಸ್ತ್ರಗಳಿಗಿಂತ ಮೇಲಾದ ತರ್ಕ-ವಿಶ್ಲೇಷಣೆಗಳೊಡನೆ ಅತಿ ಸೂಕ್ಷ್ಮವಾದ ಶಾಸ್ತ್ರೀಯ ಪ್ರೌಢ ಭಾಷೆಯಲ್ಲಿ ವ್ಯಕ್ತವಾಗಿ ಭರತಖಂಡದಲ್ಲಿ ಎಲ್ಲರ ಗೌರವಕ್ಕೆ ಪಾತ್ರವಾಗಿ ಹಲವರ ಅಧ್ಯಯನಕ್ಕೆ ವಸ್ತುವಾಗಿ ನಿಂತಿದೆ ವಂಗದೇಶದ ನವ್ಯನ್ಯಾಯ. ಆದರೆ ಅಯ್ಯೋ, ಬಂಗಾಳದಲ್ಲಿ ವೇದಾಧ್ಯಯನಕ್ಕೆ ಹೆಚ್ಚು ಗಮನ ಕೊಡಲಿಲ್ಲ. ಈಚೆಗೆ ಹಲವು ವರುಷಗಳವರೆಗೆ ಪತಂಜಲಿಯ ಮಹಾಭಾಷ್ಯವನ್ನು ಕಲಿಸುವವರು ಕೂಡ ಸಿಕ್ಕುವುದು ಬಹು ಅಪರೂಪವಾಗಿತ್ತು. ಒಮ್ಮೆ ಮಾತ್ರ ಒಬ್ಬ ಮಹಾ ಪ್ರತಿಭಾವಂತ ಅಂತ್ಯವಿಲ್ಲದ ಅವಿಚ್ಛಿನ್ನಗಳ ಮತ್ತು ಅವಿಚ್ಛೇದಕಗಳ ಗೊಂದಲದಿಂದ ಮೇಲೆದ್ದನು. ಅವನೇ ಭಗವಾನ್ ಶ್ರೀಕೃಷ್ಣ ಚೈತನ್ಯ. ಒಮ್ಮೆ ಯಾದರೂ ಬಂಗಾಳದ ಧಾರ್ಮಿಕ ಸುಷುಪ್ತಿ ಅಲುಗಾಡಿ, ಅದು ಜಾಗ್ರತವಾಗಿ, ಭರತಖಂಡದ ಇತರ ಕಡೆಯವರೊಂದಿಗೆ ಬೆರೆಯತೊಡಗಿತು.</p>
<p>ಶ್ರೀ ಚೈತನ್ಯರು ಭಾರತಿಯಿಂದ ಸಂನ್ಯಾಸ ಪಡೆದು ಅವರೂ ಭಾರತಿ ಆದರೂ, ಅವರ ಧಾರ್ಮಿಕ ಜಾಗೃತಿಯುಂಟಾದುದು ಮಾಧವೇಂದ್ರ ಪುರಿಗಳಿಂದ ಎಂಬುದೊಂದು ಆಶ್ಚರ್ಯಕರವಾದ ಸಂಗತಿಯಾಗಿದೆ..</p>
<p>ವಂಗದೇಶದ ಆಧ್ಯಾತ್ಮಿಕತೆಯನ್ನು ಪ್ರಚೋದಿಸಿದವರಲ್ಲಿ ಪುರಿ ಸಂಪ್ರದಾಯ ದವರಿಗೆ ವಿಶೇಷ ಪಾತ್ರವಿದ್ದಂತೆ ತೋರುವುದು. ಭಗವಾನ್ ಶ್ರೀರಾಮಕೃಷ್ಣರು ತೋತಾಪುರಿಯಿಂದ ಸಂನ್ಯಾಸವನ್ನು ಸ್ವೀಕರಿಸಿದರು.</p>
<p>ಶ್ರೀ ಚೈತನ್ಯರು ವ್ಯಾಸಸೂತ್ರದ ಮೇಲೆ ಬರೆದ ಭಾಷ್ಯ ಕಳೆದುಹೋಗಿದೆ ಅಥವಾ ಇನ್ನೂ ಸಿಕ್ಕಿಲ್ಲ. ಅವರ ಶಿಷ್ಯರು ದಕ್ಷಿಣದ ಮಾಧ್ವರನ್ನು ಸೇರಿದರು. ಕ್ರಮೇಣ ರೂಪ, ಸನಾತನ ಜೀವ ಗೋಸ್ವಾಮಿ ಮುಂತಾದ ಆಚಾರ್ಯಶ್ರೇಷ್ಠರ ಹೊರೆ ಬಾಬಾಜಿಗಳ ಹೆಗಲ ಮೇಲೆ ಬಿದ್ದು ಚೈತನ್ಯರಿಂದ ಉಂಟಾದ ಮಹಾಕ್ರಾಂತಿ ನಂದಿಹೋಗುವುದ ರಲ್ಲಿತ್ತು. ಇತ್ತೀಚೆಗೆ ಅದರ ಜಾಗ್ರತಿಯ ಚಿಹ್ನೆಗಳು ಕಾಣುತ್ತಿವೆ. ಅದು ಹಿಂದಿನ ಉಚ್ಛಾಯ ಸ್ಥಿತಿಗೆ ಏರುವುದೆಂದು ಭಾವಿಸುತ್ತೇನೆ.</p>
<p>ಚೈತನ್ಯರ ಪ್ರಭಾವ ಭರತಖಂಡದ ಮೇಲೆಲ್ಲಾ ಬಿದ್ದಿದೆ. ಭಕ್ತಿಮಾರ್ಗ ಗೊತ್ತಿರುವ ಕಡೆಯಲ್ಲೆಲ್ಲ ಇವರನ್ನು ಕೊಂಡಾಡುವರು, ಇವರ ವಿಷಯ ಓದುವರು, ಇವರನ್ನು</p>

<!-- 349-5/0288-->
<p>ಆರಾಧಿಸುವರು. ವಲ್ಲಭಾಚಾರ್ಯರ ಪಂಥವೆಲ್ಲ ಚೈತನ್ಯ ಮತದ ಒಂದು ಶಾಖೆ ಎಂದು ನಂಬಲು ನನಗೆ ಸಾಕಷ್ಟು ಕಾರಣಗಳಿವೆ. ಆದರೆ ವಂಗದೇಶದಲ್ಲಿ ಚೈತನ್ಯರ ಶಿಷ್ಯರು ಎಂದು ಕರೆಯಿಸಿಕೊಳ್ಳುವವರಿಗೆ ಚೈತನ್ಯರ ಪ್ರಭಾವ ಹೇಗೆ ಕೆಲಸ ಮಾಡುತ್ತಿದೆ ಎಂಬುದು ಗೊತ್ತಿಲ್ಲ. ಇದು ಅವರಿಗೆ ಹೇಗೆ ಗೊತ್ತಾಗಬಲ್ಲದು? ಅವರ ಶಿಷ್ಯರು ದೊಡ್ಡ ಬಾಬುಗಳಾಗಿರುವರು. ಚೈತನ್ಯರಾದರೋ ಪಾದಚಾರಿಯಾಗಿ ಚಂಡಾಲನವರೆಗೆ ಎಲ್ಲರಲ್ಲಿ ಭಿಕ್ಷೆ ಬೇಡುತ್ತಾ ಭಗವತೇಮವನ್ನು ಮನೆಯಿಂದ ಮನೆಗೆ ಒಯ್ಯುತ್ತಿದ್ದರು. * ಬಂಗಾಳದೇಶದಲ್ಲಿ ರೂಢಿಯಲ್ಲಿರುವ ಕುಲಗುರು ಸಂಪ್ರದಾಯ ಎಂಬ ವಿಚಿತ್ರ ಪದ್ದತಿಯೇ ವಂಗದೇಶವನ್ನು ಭರತಖಂಡದ ಇತರ ಕಡೆಯ ಧರ್ಮಜೀವನದಿಂದ ಬೇರೆಯಾಗುವಂತೆ ಮಾಡಿತು.</p>
<p>ಸಂನ್ಯಾಸ ಮಹಾಸಂಘದಿಂದ ವಂಗದೇಶದ ಜೀವನವು ಚೈತನ್ಯವನ್ನು ಪಡೆಯ ದಿರುವುದೇ ಈ ಕುಂದಿಗೆ ಒಂದು ದೊಡ್ಡ ಕಾರಣವಾಗಿದೆ. ಈಗಲೂ ಕೂಡ ಸಂನ್ಯಾಸಿ ಗಳೇ ಭಾರತೀಯ ಆಧ್ಯಾತ್ಮಿಕ ಸಂಸ್ಕೃತಿಗಳ ಪ್ರತಿನಿಧಿಗಳು, ಅವರೇ ಇದರ ಗಣಿ.</p>
<p>ವಂಗದೇಶದಲ್ಲಿ ಉಚ್ಚಕುಲದವರು ತ್ಯಾಗವನ್ನು ಎಂದಿಗೂ ಮೆಚ್ಚಲಿಲ್ಲ. ಅವರ ಸ್ವಭಾವ ಭೋಗದ ಕಡೆಗೆ, ಅವರಿಗೆ ಆಧ್ಯಾತ್ಮಿಕ ಜೀವನದ ಅಂತರಾಳ ಹೇಗೆ ಗೊತ್ತಾಗಬೇಕು ? - 'ತ್ಯಾಗೇನೈಕೇ ಅಮೃತ, ಮಾನಶುಃ' ತ್ಯಾಗದಿಂದ ಮಾತ್ರ ಅಮೃತತ್ವವನ್ನು ಗಳಿಸಬಹುದು. ಅದು ಮತ್ತೆ ಹೇಗೆ ಆದೀತು ? - ಆದರೆ ಹಿಂದಿಯನ್ನು ಮಾತನಾಡುವ ಪ್ರದೇಶದಲ್ಲಿಯಾದರೋ ಪ್ರತಿಭಾ ವಂತರಾದ, ಪ್ರಭಾವಪೂರಿತ ತ್ಯಾಗೀ ಗುರುಗಳ ಪರಂಪರೆಯೇ ವೇದಾಂತವನ್ನು ಪ್ರತಿಯೊಬ್ಬರಿಗೂ ಒದಗಿಸಿರುವುದು. ಅದರಲ್ಲೂ ಪಂಜಾಬಿನ ರಣಜಿತ್‌ಸಿಂಗನ ಆಳ್ವಿಕೆಯ ಕಾಲದಲ್ಲಿ ತ್ಯಾಗಕ್ಕೆ ಸಿಕ್ಕಿದ ಮನ್ನಣೆಯಿಂದ ವೇದಾಂತದ ಪರಮ ಸಿದ್ದಾಂತ ಅತಿ ದೀನನಿಗೂ ಪಾಮರನಿಗೂ ದೊರಕುವಂತೆ ಆಗಿದೆ. ಪಂಜಾಬಿನ ರೈತರ ಹುಡುಗಿ ಕೂಡ ತನ್ನ ಚರಕದ ಗಾಲಿ ಸೋsಹಂ' ಎಂದು ಹಾಡುತ್ತಿದೆ ಎಂದು ಹೆಮ್ಮೆಯಿಂದ ಹೇಳುವಳು. ಹೃಷಿಕೇಶದ ಕಾಡಿನಲ್ಲಿ ಮೆಹತರ್ ತ್ಯಾಗಿಗಳು ಗೈರಿಕ ವಸನಧಾರಿಗಳಾಗಿ ವೇದಾಂತವನ್ನು ಅಧ್ಯಯನಮಾಡುತ್ತಿರುವುದನ್ನು ನೋಡಿರುವೆನು. ಹಲವು ಪ್ರತಿಷ್ಠಾವಂತ ಕುಲೀನ ವಂಶಸ್ಥರು ಅವರ ಪದತಳದಲ್ಲಿ ಕುಳಿತು ಕಲಿತುಕೊಳ್ಳಲು ಸಿದ್ಧರಾಗಿರುವರು. ಇದು ಏತಕ್ಕೆ ಹೀಗೆ ಇರಬಾರದು? ಅಂತ್ಯಾದಪಿ ಪರಂ ಧರ್ಮ'' ಅಂತ್ಯಜನಿಂದಲೂ ಪರಮ ಧರ್ಮವನ್ನು ಕಲಿತುಕೊಳ್ಳಬಹುದು.</p>
<p>ವಾಯವ್ಯ ಮತ್ತು ಪಂಜಾಬು ಪ್ರಾಂತ್ಯಗಳಲ್ಲಿ ಬಂಗಾಳ, ಬೊಂಬಾಯಿ, ಮದರಾಸುಗಳಿಗಿಂತ ಹೆಚ್ಚಾಗಿ ಧಾರ್ಮಿಕ ವಿದ್ಯೆ ಹರಡಿದೆ. ಪರಿವ್ರಾಜಕರಾದ ದಶನಾಮಿ, ವೈರಾಗಿ ಮತ್ತು ಪಾಂಥಿಯ ಪಂಗಡಗಳಿಗೆ ಸೇರಿದ ಸಂನ್ಯಾಸಿಗಳು ಧರ್ಮವನ್ನು ಪ್ರತಿಯೊಂದು ಮನೆಗೂ ತಂದಿರುವರು. ಜನರಿಗೆ ಅದಕ್ಕಾಗಿ ಖರ್ಚಾಗುವುದು ಒಂದು ಚೂರು ರೊಟ್ಟಿ ಮಾತ್ರ. ಅವರಲ್ಲಿ ಹಲವರು ಎಷ್ಟು ನಿಸ್ಸಂಗರಾಗಿರುವರು! ಎಂತಹ ಮಹಾತ್ಮರಿರುವರು ! ಅವರಲ್ಲಿ 'ಕಚು' ಪಂಥಿಗೆ ಸೇರಿದ (ಸ್ವತಂತ್ರರಾದ) ಸಂನ್ಯಾಸಿ</p>

<!-- 349-5/0289-->

<p>ಗಳೊಬ್ಬರು ಇರುವರು. ಅವರು ರಜಪುತಾನದಲ್ಲೆಲ್ಲ ನೂರಾರು ಶಾಲೆಗಳನ್ನು ಮತ್ತು ಧರ್ಮಶಾಲೆಗಳನ್ನು ತೆರೆದಿರುವರು. ಆತ ಅರಣ್ಯದಲ್ಲಿ ವೈದ್ಯಶಾಲೆಯನ್ನು ಇಟ್ಟಿರುವರು. ಹಿಮಾಲಯದ ಕಣಿವೆಯಲ್ಲಿ ಹರಿಯುವ ನದಿಗೆ ಕಬ್ಬಿಣದ ಸೇತುವೆ ಕಟ್ಟಿಸಿರುವರು. ಆದರೆ ಆತ ಕೈಯಿಂದ ಒಂದು ಕಾಸನ್ನೂ ಮುಟ್ಟುವುದಿಲ್ಲ. ಅವರಿಗೆ ಒಂದು ಕಂಬಳಿಯಲ್ಲದೆ ಮತ್ತಾವ ಆಸ್ತಿಯೂ ಇಲ್ಲ. ಜನರು ಅವರನ್ನು ಕಂಬಳಿಬಾಬಾ ಎಂದು ಕರೆಯುವರು. ಆತ ಮನೆಯಿಂದ ಮನೆಗೆ ಹೋಗಿ ಭಿಕ್ಷೆ ಬೇಡುವರು, ತನ್ನ ಊಟಕ್ಕೆ, ನಾನು ಆತ ಒಂದು ಮನೆಯಲ್ಲಿ ಪೂರ್ತಿ ಊಟ ಬೇಡುವುದನ್ನೇ ನೋಡಿಲ್ಲ. ಏಕೆಂದರೆ ಆ ಮನೆಯವರಿಗೆ ಎಲ್ಲಿ ತೊಂದರೆಯಾಗುವುದೊ ಎಂದು. ಹೀಗೆ ಇರುವವರಲ್ಲಿ ಆತ ಒಬ್ಬರು. ಎಲ್ಲಿಯವರೆಗೆ ಭರತಖಂಡದಲ್ಲಿ ಇಂತಹ ದೇವತೆಗಳು ಇರುವರೊ, ಎಲ್ಲಿಯವರೆಗೆ ಸನಾತನಧರ್ಮವನ್ನು ಇಂತಹ ದೈವೀ ಶಕ್ತಿಗಳು ಸಂರಕ್ಷಿಸುತ್ತಿರುವುವೋ, ಅಲ್ಲಿಯವರೆಗೆ ಈ ಪ್ರಾಚೀನ ಧರ್ಮ ನಾಶವಾಗುವುದೆಂದು ತಿಳಿದಿರಾ? * ಈ ದೇಶದಲ್ಲಿ (ಅಮೆರಿಕಾ) ಪಾದ್ರಿಗಳಿಗೆ ಕೆಲವು ವೇಳೆ ಮೂವತ್ತು ಸಾವಿರ, ನಲವತ್ತು ಸಾವಿರ, ಐವತ್ತು ಸಾವಿರ, ಇಲ್ಲಿ ಕೆಲವು ವೇಳೆ ತೊಂಬತ್ತು ಸಾವಿರ ರೂಪಾಯಿಗಳು ತಿಂಗಳಿಗೆ ಸಂಬಳ ಬರುವುದು. ಅದೂ ಕೂಡ ಒಂದು ವರ್ಷದಲ್ಲಿ ಆರು ತಿಂಗಳು ಮಾತ್ರ ಭಾನುವಾರಗಳಲ್ಲಿ ಎರಡು ಗಂಟೆ ಪಾಠ ಹೇಳುವುದಕ್ಕೆ. ಅವರು ತಮ್ಮ.ಧರ್ಮರಕ್ಷಣೆಗಾಗಿ ಕೋಟ್ಯಂತರ ರೂಪಾಯಿಗಳನ್ನು ಖರ್ಚುಮಾಡುವುದನ್ನು ನೋಡಿ, ಆದರೆ ಕಂಬಳಿಸ್ವಾಮಿಗಳಂತಹ ದೇವಾಂಶ ಪುರುಷರು, ಸಂಪೂರ್ಣ ನಿಃಸ್ವಾರ್ಥಿಗಳು, ಕೆಲಸಕ್ಕೆ ಬಾರದ ಉಂಡಾಡಿಭಟ್ಟರೆಂದು ವಂಗದೇಶದ ಯುವಕರಿಗೆ ಕೆಲವರು ಬೋಧಿಸುತ್ತಿರುವರು. ಮದ್ಭಕ್ತಾನಾಂ ಚ ಯೇ ಭಕ್ತಾಸ್ತೇ ಮೇ ಭಕ್ತಮಾ ಮತಾ - "ಯಾರು ನನ್ನ ಭಕ್ತರ ಭಕ್ತರೋ ಅವರೇ ಭಕ್ತಶ್ರೇಷ್ಠರು.”</p>
<p>ಏನೂ ಅರಿಯದ ಒಬ್ಬ ಬೈರಾಗಿಯ ಉದಾಹರಣೆಯನ್ನಾದರೂ ತೆಗೆದುಕೊಳ್ಳಿ. ಅವನು ಕೂಡ ಹಳ್ಳಿಗೆ ಹೋದರೆ ತನಗೆ ತಿಳಿದ ವಿಷಯವನ್ನು ಅವರಿಗೆ ಹೇಳುವನು. ತುಳಸಿದಾಸ, ಚೈತನ್ಯಚರಿತಾಮೃತ ಅಥವಾ ಆಳ್ವಾರರ ವಿಷಯವಾಗಿ ಏನನ್ನಾದರೂ ತಿಳಿಸುವನು. ಇದೊಂದು ಒಳ್ಳೆಯ ಕೆಲಸವಲ್ಲವೆ? ಇದೆಲ್ಲ ಒಂದು ಚೂರು ರೊಟ್ಟಿಗೆ, ಗೇಣುದ್ದ ಬಟ್ಟೆಗೆ, ನೀವು ಅವರನ್ನು ನಿರ್ದಯದಿಂದ ದೂರುವುದಕ್ಕೆ ಮುಂಚೆ, ನನ್ನ ಸಹೋದರರೆ, ಯಾರ ದುಡಿತದಿಂದ ನೀವು ವಿದ್ಯಾವಂತರಾದಿರೋ, ಯಾರ ಶ್ರಮದಿಂದ ಸಮಾಜದಲ್ಲಿ ನಿಮ್ಮ ಅಂತಸ್ತು ಉಳಿದಿರುವುದೋ ಮತ್ತು ನಿಮಗೆ ಬೈರಾಗಿಗಳು ಉಂಡಾಡಿಭಟ್ಟರೆಂದು ಹೇಳಿಕೊಡುವ ಉಪಾಧ್ಯಾಯರಿಗೆ ನೀವು ಹಣ ಕೊಡುವುದಕ್ಕೆ ಶಕ್ತರಾಗಿರುವಿರೋ ಆ ನಿಮ್ಮ ದೇಶದ ದೀನರಿಗೆ ನೀವು ಮಾಡಿರುವುದೇನು ಎಂಬುದನ್ನು ಕುರಿತು ಯೋಚಿಸಿ ನೋಡಿ.</p>
<p>ಬಂಗಾಳ ದೇಶದಲ್ಲಿರುವ ನಿಮ್ಮ ಕೆಲವು ದೇಶೀಯರು ಹಿಂದೂಧರ್ಮದಲ್ಲಿ ಕಾಣಿಸಿಕೊಳ್ಳುತ್ತಿರುವ ಒಂದು ಹೊಸ ಬೆಳವಣಿಗೆಯನ್ನು ಟೀಕಿಸುತ್ತಿರುವರು. ಅವರು ಬೇಕಾದರೆ ಟೀಕಿಸಬಹುದು. ಏಕೆಂದರೆ ಹಿಂದೂಧರ್ಮ ಈಗತಾನೆ ಬಂಗಾಳವನ್ನು</p>

<!-- 349-5/0290-->
<p>ಪ್ರವೇಶಿಸುತ್ತಿದೆ. ಇದುವರೆಗೆ ಬಂಗಾಳದಲ್ಲಿ ಊಟ, ಉಪಚಾರ, ಮದುವೆ - ಇವುಗಳಿಗೆ ಸಂಬಂಧಪಟ್ಟ ದೇಶಾಚಾರಗಳೇ ಧರ್ಮವಾಗಿ ಪರಿಗಣಿಸಲ್ಪಟ್ಟಿದ್ದುವು.</p>
<p>ಈ ಸಣ್ಣ ಲೇಖನದಲ್ಲಿ ಶ್ರೀರಾಮಕೃಷ್ಣರ ಶಿಷ್ಯರು ಹಿಂದೂಧರ್ಮದ ವಿಷಯದಲ್ಲಿ ಬೋಧಿಸುತ್ತಿರುವುದು ಸತ್‌ಶಾಸ್ತ್ರದ ಪ್ರಕಾರವಾಗಿ ಇದೆಯೇ ಇಲ್ಲವೆ ಎಂಬುದನ್ನು ಚರ್ಚಿಸುವುದಕ್ಕೆ ಅವಕಾಶವಿಲ್ಲ. ಆದರೆ ನಮ್ಮನ್ನು ಟೀಕಿಸುವವರಿಗೆ ಕೆಲವು ಸಲಹೆಗಳನ್ನು ಕೊಡುತ್ತೇನೆ. ಅದರಿಂದ ಅವರು ನಮ್ಮ ದೃಷ್ಟಿಯನ್ನು ಚೆನ್ನಾಗಿ ಅರಿಯಬಹುದು.</p>
<p>ಮೊದಲನೆಯದಾಗಿ ಕಾಶಿದಾಸರ ಅಥವಾ ಕೃತ್ತಿವಾಸರ ಬರವಣಿಗೆಗಳು ಅಮೃತ ಸಮಾನವೆಂದೂ, ಅವನ್ನು ಕೇಳುವವರು ಪುಣ್ಯವಂತರೆ ಕದ ಪರಿಗಣಿಸಲ್ಪಟ್ಟಿದ್ದರೂ ಅವುಗಳಿಂದ ಹಿಂದೂಧರ್ಮದ ನಿಜಸ್ವರೂಪವನ್ನು ನಿರ್ಧರಿಸಬಹುದು ಎಂದು ನಾನು ಎಂದೂ ಹೇಳಿಲ್ಲ. ಅದರ ನಿಜಸ್ವರೂಪವನ್ನು ತಿಳಿಯಲು ನಾವು ವೇದ, ದರ್ಶನಗಳು, ಮಹಾ ಆಚಾರ್ಯರು ಮತ್ತು ಭರತಖಂಡದಲ್ಲೆಲ್ಲಾ ಇರುವ ಅವರ ಶಿಷ್ಯರು - ಇವರ ಬಳಿಗೆ ಹೋಗಬೇಕಾಗಿದೆ. - ಸಹೋದರರೇ, ನೀವು ಗೌತಮನ ಸೂತ್ರದಿಂದ ಪ್ರಾರಂಭಮಾಡಿ, ಅವನ ಆಪ್ತ ಎಂಬ ಸಿದ್ದಾಂತವನ್ನು ವಾತ್ಸಾಯನನ ಭಾಷ್ಯದ ಬೆಳಕಿನಲ್ಲಿ ನೋಡಿ, ಶಬರ ಮುಂತಾದ ಭಾಷ್ಯಕಾರರೊಡನೆ ಮಿಾಮಾಂಸಕರ ಬಳಿಗೆ ಹೋಗಿ ಅಲೌಕಿಕ ಪ್ರತ್ಯಕ್ಷ ಮತ್ತು ಆಪ್ತ ಎಂದರೆ ಏನು ಅರ್ಥ, ಪ್ರತಿಯೊಬ್ಬರೂ ಆಪ್ತರಾಗಬಲ್ಲರೆ ಇಲ್ಲವೆ ಮತ್ತು ಇಂತಹ ಆಪ್ತರ ವಾಕ್ಯ ವೇದಕ್ಕೆ ಪ್ರಮಾಣವೆ ಎಂಬುದನ್ನು ತಿಳಿದುಕೊಳ್ಳಿ. ಯಜುರ್ವೇದಕ್ಕೆ ಮಹೀಧರರು ಬರೆದ ಪ್ರವೇಶಿಕೆಯನ್ನು ಓದುವುದಕ್ಕೆ ಅವಕಾಶವಿದ್ದರೆ ಅಲ್ಲಿ ಮತ್ತೂ ಸರಳವಾಗಿ ವೇದವೆಂದರೆ ಮಾನವನ ಆಂತರಿಕ ಜೀವನದ ನಿಯಮಾವಳಿ, ಆದಕಾರಣ ಅವು ಸನಾತನ ಎಂದು ಸ್ಪಷ್ಟವಾಗಿ ಚರ್ಚಿಸಿರುವುದನ್ನು ನೋಡಿ. - ಸೃಷ್ಟಿಯ ಅನಂತತ್ವದ ವಿಷಯದಲ್ಲಿ, ಈ ಸಿದ್ಧಾಂತವು ಹಿಂದೂಧರ್ಮದ ಚರಮ ಸಿದ್ದಾಂತ ಮಾತ್ರವಲ್ಲ, ಜೈನ ಮತ್ತು ಬೌದ್ದರೂ ಕೂಡ ಇದನ್ನು ನಂಬುವರು.</p>
<p>ಭರತಖಂಡದಲ್ಲಿರುವ ಪಂಥಗಳನ್ನೆಲ್ಲ ಸ್ಕೂಲವಾಗಿ ಜ್ಞಾನಮಾರ್ಗಾವಲಂಬಿಗಳು ಅಥವಾ ಭಕ್ತಿಮಾರ್ಗಾವಲಂಬಿಗಳು ಎಂದು ವಿಭಾಗಿಸಬಹುದು. ನೀವು ದಯವಿಟ್ಟು ಶಂಕರಾಚಾದ್ಯರ ಶಾರೀರಕ ಭಾಷ್ಯದ ಮುನ್ನುಡಿಯನ್ನು ಓದಿದರೆ ಅಲ್ಲಿ ಜ್ಞಾನದ ನಿರಪೇಕ್ಷತೆಯನ್ನು ಚೆನ್ನಾಗಿ ಚರ್ಚಿಸಿರುವರು. ಅಲ್ಲಿ ಅವರ ನಿರ್ಣಯವೇನೆಂದರೆ, ಬ್ರಹ್ಮಸಾಕ್ಷಾತ್ಕಾರ ಮತ್ತು ಮೋಕ್ಷಪ್ರಾಪ್ತಿ - ಇವು ಬಾಹ್ಯ ಆಚಾರ, ಜಾತಿ ಕುಲ ಗೋತ್ರ ಮತ್ತು ಇತರ ನಂಬಿಕೆಗಳ ಮೇಲೆ ನಿಂತಿಲ್ಲವೆನ್ನುವುದು. ಯಾರು</p>

<!-- 349-5/0291-->

<p>ಸಾಧನಚತುಷ್ಟಯವನ್ನು ಅಭ್ಯಾಸ ಮಾಡುವರೋ ಅವರಿಗೆಲ್ಲ ಇದು ಪ್ರಾಪ್ತವಾಗುವುದು.</p>
<p>ಭಕ್ತರ ವಿಷಯದಲ್ಲಿ, ಬಂಗಾಳದ ವಿಮರ್ಶಕರು, ಯಾರನ್ನು ತಾವು ಪ್ರಮಾಣ ಎಂದು ಭಾವಿಸಿದ್ದಾರೆಯೋ ಅವರು ಕೂಡ, ಭಕ್ತರಲ್ಲಿ ಜಾತಿ ಕುಲ ಲಿಂಗಭೇದಗಳಿಲ್ಲ ಎನ್ನುವುದೂ, ಮೋಕ್ಷಕ್ಕೆ ಮಾನವ ಜನ್ಮದ ಅಗತ್ಯ ಕೂಡ ಆವಶ್ಯಕವಿಲ್ಲ ಎಂದು ಸಾರಿರುವುದೂ ಗೊತ್ತಿದೆ. ಭಕ್ತಿಯೊಂದೇ ಮುಖ್ಯವಾಗಿ ಬೇಕಾಗಿರುವುದು,</p>
<p>ಜ್ಞಾನ ಭಕ್ತಿಗಳನ್ನು ಎಲ್ಲಾ ಕಡೆಗಳಲ್ಲಿಯೂ ಯಾವ ಷರತ್ತುಗಳೂ ಇಲ್ಲದೆ ಸಾರಿರುವರು. ಆದಕಾರಣವೇ ಯಾರೂ ಕೂಡ ಮೋಕ್ಷ ಸಂಪಾದನೆಗೆ ಇಂತಹ ವರ್ಣವೇ ಇರಬೇಕು, ಇಂತಹ ಜಾತಿಯವರೇ ಆಗಿರಬೇಕು, ಇಂತಹ ಜನಾಂಗದವರೇ ಆಗಿರಬೇಕು ಎಂದು ಸಾರುವುದಿಲ್ಲ. ವ್ಯಾಸಸೂತ್ರದಲ್ಲಿ ಬರುವ ಅನ್ಯರಾ ಚಾಪಿ ತು ತದ್ ದೃಷ್ಟೇ'' (ಬ್ರ. ಸೂ.<span class="en"> III. IV. </span>೩೬) - ಮಧ್ಯದಲ್ಲಿರುವವರು, ಅಂದರೆ ಯಾವ ಆಶ್ರಮಕ್ಕೂ ಸೇರದೆ ಇರುವವರು, ಕೂಡ ಜ್ಞಾನಕ್ಕೆ ಯೋಗ್ಯರು. ಅದನ್ನು (ಶಾಸ್ತ್ರದಲ್ಲಿ ) ನೋಡುತ್ತೇವೆ - ಎಂಬ ಸೂತ್ರಕ್ಕೆ ಶಂಕರ, ರಾಮಾನುಜ, ಮಧ್ವರ ಭಾಷ್ಯಗಳನ್ನು ನೋಡಿ.</p>
<p>ನೀವು ಉಪನಿಷತ್ತನ್ನೆಲ್ಲ ನೋಡಬಹುದು, ಸಂಹಿತೆಗೂ ಹೋಗಬಹುದು. ಇತರ ಧರ್ಮಗಳಲ್ಲಿ ಇರುವಂತೆ ಇಲ್ಲಿ ಎಲ್ಲಿಯೂ ಮೋಕ್ಷಕ್ಕೆ ಒಂದು ನಿರ್ಬಂಧ ಇಲ್ಲ. ಪರಮತಸಹಿಷ್ಣುತೆಯಾದರೋ ಅದು ಎಲ್ಲಾ ಕಡೆಗಳಲ್ಲಿಯೂ ಇದೆ. ಅಧ್ವರ್ಯು ವೇದದ ಸಂಹಿತಾ ಭಾಗದಲ್ಲಿ ಹದಿನಾಲ್ಕನೆಯ ಅಧ್ಯಾಯದ ಮೂರನೆಯ ಮತ್ತು ನಾಲ್ಕನೆಯ ಮಂತ್ರಗಳಲ್ಲಿ ಹೀಗಿದೆ: ನನ್ನ ನೆನಪು ಸರಿಯಾಗಿದ್ದರೆ ಅದು ಹೀಗೆ ಪ್ರಾರಂಭವಾಗುವುದು: “ನ ಬುದ್ದಿಭೇದಂ ಜನಯೇದಜ್ಞಾನಾಂ ಕರ್ಮ ಸಂಗಿನಾಮ್'' (ಬುದ್ದಿವಂತರು ಕರ್ಮಕ್ಕೆ ಆಸಕ್ತರಾಗಿ ಕೆಲಸಮಾಡುವವರ ಮನಸ್ಸನ್ನು ಚಂಚಲಗೊಳಿಸಕೂಡದು). ಇದು ಎಲ್ಲಾ ಕಡೆಗಳಲ್ಲಿಯೂ ಇದೆ. ಇಂಡಿಯಾದೇಶದಲ್ಲಿ ಎಲ್ಲಿಯವರೆಗೆ ಒಬ್ಬನು ಸಮಾಜದ ಕಾನೂನನ್ನು ಪಾಲಿಸುತ್ತಿರುವನೋ ಅಲ್ಲಿಯವರೆಗೆ ಅವನು ಯಾವ ಇಷ್ಟದೇವತೆಯನ್ನಾದರೂ ಆರಿಸಿಕೊಳ್ಳಲಿ, ಅವನು ನಾಸ್ತಿಕನಾಗಲೀ, ಅನುಮಾನವಾದಿಯಾಗಲೀ, ಅವನನ್ನು ಯಾರಾದರೂ ಹಿಂಸಿಸುವರೆ? ಸಮಾಜವು ತನ್ನ ಕಾನೂನಿಗೆ ವಿರೋಧವಾಗಿ ಹೋಗುವವರನ್ನು ದಂಡಿಸಬಹುದು. ಆದರೆ ಒಬ್ಬ ಪತಿತನ ಗುಂಪಿಗೆ ಸೇರಿದ ಅಧಮಾಧಮನಾಗಲಿ ಯಾರೂ ಅವನನ್ನು ಮೋಕ್ಷಕ್ಕೆ ಬಾಹಿರನನ್ನಾಗಿ ಮಾಡಿಲ್ಲ. ಇವೆರಡನ್ನೂ ಬೆರಸಕೂಡದು. ಇದಕ್ಕೆ ಉದಾಹರಣೆಯಾಗಿ ಮಲಬಾರಿನಲ್ಲಿ ಚಂಡಾಲನು ಕುಲೀನ ಹಿಂದೂ ಹೋಗುವ ದಾರಿಯಲ್ಲಿ ಹೋಗಕೂಡದು. ಆದರೆ ಅವನು ಮಹಮ್ಮದೀಯನಾಗಲೀ, ಕೈಸ್ತನಾಗಲಿ ಆದರೆ ಅವನು ಎಲ್ಲಿಗೆ ಬೇಕಾದರೂ ಹೋಗಬಹುದು. ಈ ನಿಯಮ ಹಿಂದೂ ರಾಜನ ರಾಜ್ಯದಲ್ಲಿ ಹಲವು ಶತಮಾನಗಳಿಂದ ಇದೆ. ಇದು ವಿಚಿತ್ರವಾಗಿ ಕಾಣಬಹುದು, ಆದರೆ ಎಂತಹ ಹೀನಸ್ಥಿತಿಯಲ್ಲಿಯೂ ಪರಮತಸಹಿಷ್ಣುತೆಯನ್ನು ತೋರುವುದು.</p>

<!-- 349-5/0292-->
<p>ಹಿಂದೂಧರ್ಮಕ್ಕೂ, ಇತರ ಧರ್ಮಗಳಿಗೂ ಒಂದು ಭಾವನೆಯಲ್ಲಿ ವ್ಯತ್ಯಾಸವಿದೆ. ಯಾವ ಒಂದು ಭಾವನೆಯಲ್ಲಿ ವ್ಯತ್ಯಾಸವಿದೆ, ಯಾವ ಒಂದು ಭಾವನೆಯನ್ನು ವಿವರಿಸುವುದಕ್ಕೆ ಹಿಂದೂಗಳು ಸಂಸತಭಾಷೆಯ ಭಂಡಾರವನ್ನೇ ಬರಿದುಮಾಡುವರೊ ಅದೇ, ಮಾನವ ಈ ಜನ್ಮದಲ್ಲಿ ಭಗವಂತನನ್ನು ಸಾಕ್ಷಾತ್ಕಾರ ಮಾಡಿಕೊಳ್ಳಬೇಕೆಂಬುದು. ಅದೈತ ಗ್ರಂಥಗಳು 'ದೇವರನ್ನು ಅರಿಯುವುದೆಂದರೆ ದೇವರಾದಂತೆ' ಎಂಬುದನ್ನು ಯುಕ್ತಿ ಯುಕ್ತವಾಗಿ ಸಾಧಿಸಿ ತೋರಿಸುತ್ತವೆ.</p>
<p>ಇದರ ಪರಿಣಾಮವಾಗಿ ಅತಿ ವಿಶಾಲವಾದ ಅದ್ಭುತವಾದ ಪ್ರತಿಭಾಪೂರ್ಣ ಭಾವನೆ ಹೊರಹೊಮ್ಮಿದೆ. ವೇದಕಾಲದ ಋಷಿಗಳು ಸಮರ್ಥಿಸಿದು ಮಾತ್ರವಲ್ಲ, ವಿದುರ ಮತ್ತು ಧರ್ಮವ್ಯಾಧರು ಬೋಧಿಸಿದ್ದು ಮಾತ್ರವಲ್ಲ, ಇತ್ತೀಚೆಗೆ ದಾದುಪಂಥಿಗೆ ಸೇರಿದ ನಿಶ್ಚಲದಾಸ ಕೂಡ ಧೈಯ್ಯದಿಂದ ತನ್ನ ವಿಚಾರಸಾಗರ'ದಲ್ಲಿ ಹೀಗೆ ಹೇಳುವನು: “ಯಾವನು ಬ್ರಹ್ಮನನ್ನು ಅರಿತಿರುವನೋ ಅವನು ಬ್ರಹ್ಮನಾಗಿರುವನು. ಅವನ ಮಾತುಗಳು ವೇದಗಳಿಗೆ ಸಮಾನ. ಅವು ಅಜ್ಞಾನದ ಅಂಧಕಾರವನ್ನು ಹೋಗಲಾಡಿಸುವುವು.” ಅವು ದೇವಭಾಷೆಯಾದ ಸಂಸ್ಕೃತದಲ್ಲಿ ವ್ಯಕ್ತವಾಗಿರಲಿ, ಇಲ್ಲವೆ ಸಾಧಾರಣ ಭಾಷೆಯಲ್ಲಿ ವ್ಯಕ್ತವಾಗಿರಲಿ ಚಿಂತೆಯಿಲ್ಲ.</p>
<p>ದೈತಿಗಳು ಹೇಳುವಂತೆ ದೇವರನ್ನು ಕಾಣುವುದು, ಬ್ರಹ್ಮನನ್ನು ಸಾಕ್ಷಾತ್ಕರಿಸಿ ಕೊಳ್ಳುವುದು ಅಥವಾ ಅದೈತಿಗಳು ಹೇಳುವಂತೆ ಬ್ರಹ್ಮನಾಗುವುದು, ಇವೇ ವೇದಗಳ ಸಂದೇಶದ ಪರಮ ಗುರಿ. ಅಲ್ಲಿರುವ ಇತರ ಬೋಧನೆಗಳೆಲ್ಲ ಅದರೆಡೆಗೆ ಒಯ್ಯುವ ಸೋಪಾನ ಪಂಕ್ತಿಗಳಂತೆ ಇವೆ. ಶಂಕರ ಭಗವತ್ಪಾದರ ಮಹಾಕೀರ್ತಿ ನಿಂತಿರುವುದೇ ಅವರು ತಮ್ಮ ಅದ್ಭುತ ಪ್ರತಿಭೆಯಿಂದ ವ್ಯಾಸರ ಭಾವನೆಯನ್ನು ಅತಿ ಅಮೋಘವಾಗಿ ವರ್ಣಿಸಿರುವುದರ ಮೇಲೆ.</p>
<p>ನಿರಪೇಕ್ಷ ದೃಷ್ಟಿಯಿಂದ ಬ್ರಹ್ಮನೊಬ್ಬನೇ ಸತ್ಯ. ಸಾಪೇಕ್ಷ ದೃಷ್ಟಿಯಿಂದ ಭರತಖಂಡದಲ್ಲಿ ಮತ್ತು ಇತರ ಕಡೆಗಳಲ್ಲಿ ಒಂದೇ ಬ್ರಹ್ಮನ ಭಿನ್ನ ಭಿನ್ನ ಭಾವನೆಗಳ ಮೇಲೆ ನಿಂತ ಪಂಥಗಳೆಲ್ಲ ಸತ್ಯ. ಕೆಲವು ಇತರ ಕೆಲವಕ್ಕಿಂತ ಮೇಲು ಅಷ್ಟೆ. ಒಬ್ಬ ಸೂರ್ಯನ ಕಡೆ ನೇರವಾಗಿ ಹೋಗುತ್ತಾನೆ ಎಂದು ಭಾವಿಸಿ, ಅವನು ಸೂರ್ಯನ ಸಮಿಾಪಕ್ಕೆ ಹೋದಂತೆಲ್ಲ ಸೂರ್ಯನ ಹೊಸ ಹೊಸದಾದ ದೃಶ್ಯಗಳನ್ನು ನೋಡುವನು. ಅವನು ಕೊನೆಗೆ ನಿಜವಾದ ಸೂರ್ಯನನ್ನು ಸೇರುವವರೆಗೆ ಸೂರ್ಯನ ಗಾತ್ರ, ದೃಶ್ಯ, ಬೆಳಕು ಪ್ರತಿನಿಮಿಷವೂ ಹೊಸಹೊಸದಾಗಿ ಕಾಣುವುವು. ಮೊದಲು ಅವನಿಗೆ ಸೂರ್ಯ ಒಂದು ದೊಡ್ಡ ಚೆಂಡಿನಷ್ಟು ದೊಡ್ಡವನಾಗಿ ಕಂಡುಬಂದ. ಆಮೇಲೆ ಸೂರ್ಯನು ಹೆಚ್ಚೆಚ್ಚು ದೊಡ್ಡವನಾಗಿ ಕಂಡುಬಂದ, ಸೂರ್ಯ ಎಂದೂ ದೊಡ್ಡ ಚೆಂಡಿನಂತೆಯೂ ಇರಲಿಲ್ಲ, ತನ್ನ ಪ್ರಯಾಣದಲ್ಲಿ ಕಂಡ ಹಲವು ಸೂರ್ಯರಂತೆಯೂ ಇಲ್ಲ. ಆದರೂ ನಮ್ಮ ಪ್ರಯಾಣಿಕ ಮೊದಲಿನಿಂದ ಕಡೆಯವರೆಗೆ ಕಂಡದ್ದು ಸೂರ್ಯನನ್ನು ಅಲ್ಲದೆ ಮತ್ತಾವುದನ್ನೂ ಅಲ್ಲ ಎಂಬುದು ಸತ್ಯವಲ್ಲವೆ? ಇದರಂತೆಯೇ ಭಿನ್ನ ಭಿನ್ನ ಪಂಥಗಳೂ ಕೂಡ ಸತ್ಯ.</p>

<!-- 349-5/0293-->

<p>ಕೆಲವು ನಿಜವಾದ ಸೂರನಿಗೆ ಸಮಾಪದಲ್ಲಿವೆ, ಮತ್ತೆ ಕೆಲವು ಬಹಳ ದೂರದಲ್ಲಿವೆ. ಆ ನಮ್ಮ ಸೂರನೇ 'ಏಕಮೇವಾದ್ವಿತೀಯ.'</p>
<p>ನಿಜವಾದ ನಿರಪೇಕ್ಷ ಬ್ರಹ್ಮನನ್ನು ಬೋಧಿಸುವುದು ವೇದಗಳು ಮಾತ್ರ. ಇತರ ಭಗವಂತನ ಭಾವನೆಗಳೆಲ್ಲ ಅಂಶಮಾತ್ರ, ಮಿತಿಯಿಂದ ಕೂಡಿದವುಗಳು. ಸರ್ವಲೋಕಹಿತೈಷಿಣಿ'ಯಾದ ಶ್ರುತಿ ಎಲ್ಲರನ್ನೂ ಮಧುರವಾಗಿ ತನ್ನ ಕೈಗಳಿಂದ ಹಿಡಿದುಕೊಂಡು, ಪರಮಗುರಿಯನ್ನು ಸೇರುವವರೆಗೆ ಮೆಟ್ಟಲು ಮೆಟ್ಟಲಾಗಿ ಒಯ್ಯುವುದು. ಇತರ ಧರ್ಮಗಳೆಲ್ಲ ವಿಕಾಸವಾಗದ, ತಟಸ್ಥವಾದ ಒಂದು ಅವಸ್ಥೆಗಳು. ಇವುಗಳೆಲ್ಲ ಅನಂತವಾದ, ಸನಾತನವಾದ, ವೈದಿಕ ಧರ್ಮದಲ್ಲಿ ಸಂಗಮವಾಗಿವೆ.</p>
<p>ನೂರಾರು ಜನ್ಮಗಳನ್ನೆತ್ತಿ ಬರಬಹುದು, ಹಲವು ಕಾಲ ನಿಮ್ಮ ಮನಸ್ಸನ್ನು ಹುಡುಕಾಡಬಹುದು, ಆದರೂ ಅನಂತ ಆಧ್ಯಾತ್ಮಿಕತೆಯ ಗಣಿಯಂತೆ ಇರುವ ಹಿಂದೂಧರ್ಮದಲ್ಲಿ ಇಲ್ಲದ ಯಾವ ಒಂದು ಭವ್ಯ ಭಾವನೆಯೂ ಹೊರಗೆ ಇಲ್ಲ.</p>
<p>ಇನ್ನು ಹಿಂದೂಗಳ ವಿಗ್ರಹಾರಾಧನೆಯ ವಿಷಯ - ಮೊದಲು ಅವರು ಮಾಡುತ್ತಿರುವುದನ್ನೆಲ್ಲ ತಿಳಿಯಿರಿ. ಭಕ್ತರು ಎಲ್ಲಿ ನಿಜವಾಗಿ ಪೂಜೆ ಮಾಡುತ್ತಿರುವರು? ಹೊರಗೆ ದೇವಸ್ಥಾನದಲ್ಲಿ, ವಿಗ್ರಹದಲ್ಲಿ ಅಥವಾ ತಮ್ಮ ದೇಹವೆಂಬ ದೇವಾಲಯದಲ್ಲಿ ಎನ್ನುವುದನ್ನು ನೋಡಿ, ಮೊದಲು ಅವರು ಏನು ಮಾಡುತ್ತಿರುವರು ಎಂಬುದನ್ನು ಚೆನ್ನಾಗಿ ತಿಳಿದುಕೊಳ್ಳಿ - ಇದನ್ನು ಟೀಕಿಸುವವರಲ್ಲಿ ಶೇಕಡ ತೊಂಭತ್ತು ಜನಕ್ಕೆ ಇದರ ಸತ್ಯವೇ ತಿಳಿಯದು - ಅನಂತರ ವೇದಾಂತದ ಬೆಳಕಿನಲ್ಲಿ ಇದು ಚೆನ್ನಾಗಿ ಅರ್ಥವಾಗುವುದು.</p>
<p>ಎಲ್ಲರೂ ಈ ಆಚಾರವನ್ನೇ ಅನುಸರಿಸಬೇಕೆಂಬ ನಿಯಮವೇನೂ ಇಲ್ಲ. ಮನುಧರ್ಮಸೂತ್ರವನ್ನು ತೆಗೆದು ನೋಡಿ, ಪ್ರತಿಯೊಬ್ಬ ವಯಸ್ಸಾದವನೂ ಸಂನ್ಯಾಸವನ್ನು ತೆಗೆದುಕೊಳ್ಳಬೇಕು ಎನ್ನುವನು. ಒಂದುವೇಳೆ ಹಾಗೆ ತೆಗೆದು ಕೊಳ್ಳಲು ಸಾಧ್ಯವಿಲ್ಲದೆ ಇದ್ದರೆ ಈ ಕರ್ಮವನ್ನೆಲ್ಲ ತ್ಯಜಿಸಬೇಕೆಂದು ಇದೆ. ಕರ್ಮಗಳೆಲ್ಲ ಜ್ಞಾನದಲ್ಲಿ ಪರ್ಯವಸಾನವಾಗುವುದು ಎಂದೇ ಎಲ್ಲಾ ಕಡೆಗಳಲ್ಲಿಯೂ ಸಾರಿದೆ.</p>
<p>ಇತರ ದೇಶಗಳಲ್ಲಿ ಕಾಣಬರುವ ಅನೇಕ ಸಭ್ಯರಿಗಿಂತ ಭರತಖಂಡದ ಒಬ್ಬ ಸಾಮಾನ್ಯ ಹಿಂದೂ ರೈತನಿಗೆ ಹೆಚ್ಚು ಧರ್ಮ ಗೊತ್ತಿದೆ. ನಾನು ಐರೋಪ್ಯ ಧರ್ಮಕ್ಕೆ ಮತ್ತು ತತ್ವಕ್ಕೆ ಸಂಬಂಧಪಟ್ಟ ಪದಗಳನ್ನು ಉಪಯೋಗಿಸಿದುದಕ್ಕಾಗಿ ನನ್ನ ಸ್ನೇಹಿತನೊಬ್ಬ ನನ್ನಲ್ಲಿ ತಪ್ಪು ಕಂಡುಹಿಡಿದ. ಸಂಸ್ಕೃತ ಶಬ್ದಗಳನ್ನು ಉಪಯೋಗಿಸುವುದು ನನಗೇನೂ ಸಂತೋಷವೆ. ಇದು ನನಗೆ ಬಹಳ ಸುಲಭವೂ ಆಗುತ್ತಿತ್ತು. ಧಾರ್ಮಿಕ ಭಾವನೆಗಳನ್ನು ವ್ಯಕ್ತಗೊಳಿಸುವುದಕ್ಕೆ ಇವೇ ಸರಿಯಾದ ಪದಗಳು. ಆದರೆ ನಾನು ಪಾಶ್ಚಾತ್ಯರನ್ನು ಉದ್ದೇಶಿಸಿ ಮಾತನಾಡುತ್ತಿರುವೆ ಎಂಬುದನ್ನು ಆ ಸ್ನೇಹಿತ ಮರೆತಿದ್ದ. ಇಂಡಿಯಾದೇಶದಿಂದ ಬಂದಿದ್ದ ಪಾದ್ರಿಯೊಬ್ಬ ಅಲ್ಲಿದ್ದ. ಆತ ''ಹಿಂದೂಗಳಿಗೆ ಸಂಸ್ಕೃತ ಗ್ರಂಥಗಳ ಅರ್ಥವೇ ಮರೆತುಹೋಗಿತ್ತು, ಪಾದ್ರಿಗಳೇ ಅದನ್ನು ಹೊಸದಾಗಿ</p>

<!-- 349-5/0294-->
<p>ಹೇಳಿಕೊಟ್ಟರು !?” ಎಂದ. ಆದರೂ ಅಷ್ಟೊಂದು ಮಂದಿ ಪಾದ್ರಿಗಳ ತಂಡದಲ್ಲಿ ಒಂದು ಸಂಸ್ಕೃತ ನುಡಿಯನ್ನಾದರೂ ಅರ್ಥಮಾಡಿಕೊಳ್ಳುವಂತಹವರು ಒಬ್ಬರೂ ಇರಲಿಲ್ಲ. ಆದರೂ ಅವರಲ್ಲಿ ಕೆಲವರು ವೇದಗಳನ್ನು ಮತ್ತು ಹಿಂದೂಗಳ ಅನೇಕ ಪವಿತ್ರ ಗ್ರಂಥಗಳನ್ನು ಟೀಕಿಸುವ, ಪಾಂಡಿತ್ಯದಿಂದ ಕೂಡಿದ, ಲೇಖನಗಳನ್ನು ಓದಿದರು !</p>
<p>ನಾನು ಯಾವ ಧರ್ಮಕ್ಕೂ ವಿರೋಧಿಯಲ್ಲ ಎಂಬುದು ಸತ್ಯ. ಭರತಖಂಡ ದಲ್ಲಿರುವ ಕ್ರೈಸ್ತಪಾದ್ರಿಗಳನ್ನು ಕಂಡರೆ ನನಗೆ ಆಗುವುದಿಲ್ಲ ಎಂಬುದು ಅಷ್ಟೇ ಅಸತ್ಯ. ಆದರೆ ಅವರು ಅಮೆರಿಕಾ ದೇಶದಲ್ಲಿ ಹಣ ವಸೂಲಿಮಾಡುವ ಕೆಲವು ರೀತಿಯನ್ನು ನಾನು ತೀವ್ರವಾಗಿ ಖಂಡಿಸುತ್ತೇನೆ. ಮಕ್ಕಳ ಶಾಲೆಯ ಪುಸ್ತಕದಲ್ಲಿ ಹಿಂದೂ ತಾಯಿ ತನ್ನ ಮಗುವನ್ನು ಗಂಗಾನದಿಯ ಮೊಸಳೆಗೆ ಬಿಸಾಡುತ್ತಿರುವಂತೆ ಚಿತ್ರಿಸಿರುವರು. ಆ ಚಿತ್ರದಲ್ಲಿರುವ ತಾಯಿ ಕಪ್ಪುಬಣ್ಣದವಳು. ಆದರೆ ಮಗು ಬಿಳಿಯ ಬಣ್ಣದ್ದು. ಇದಕ್ಕೆ ಕಾರಣ ಹೆಚ್ಚು ಕರುಣೆ ಹುಟ್ಟುವಂತೆ ಮಾಡಿ ದ್ರವ್ಯವನ್ನು ವಸೂಲಿಮಾಡುವುದು, ಗಂಡ ತನ್ನ ಹೆಂಡತಿಯನ್ನು ಬದುಕಿರುವಾಗಲೆ ಚಿತೆಯಮೇಲೆ ಇಟ್ಟು, ಅವಳು ಪಿಶಾಚಿಯಾಗಿ ತನ್ನ ವೈರಿಗಳನ್ನು ಕಾಡಲಿ ಎಂದು ಅದಕ್ಕೆ ಬೆಂಕಿ ಹಚ್ಚುತ್ತಿರುವ ಚಿತ್ರದ ಅರ್ಥವೇನು? ಸಾವಿರಾರು ಜನರ ಮೇಲೆ ಹರಿದುಕೊಂಡು ಹೋಗಿ ಅವರನ್ನು ನುಚ್ಚುನೂರು ಮಾಡುತ್ತಿರುವ ತೇರಿನ ಚಿತ್ರದ ಅರ್ಥವೇನು? ಕೆಲವು ದಿನಗಳ ಹಿಂದೆ ಈ ದೇಶದ ಮಕ್ಕಳಿಗಾಗಿ ಒಂದು ಪುಸ್ತಕವನ್ನು ಪ್ರಕಟಪಡಿಸಿದರು. ಅದರಲ್ಲಿ ಒಬ್ಬ ಕಲ್ಕತ್ತೆಯಲ್ಲಿ ತಾನು ನೋಡಿದುದನ್ನು ಹೇಳುವನು. ಅವನು ಕಲ್ಕತ್ತೆಯಲ್ಲಿ ಮತಾಂಧರ ಮೇಲೆ ರಥ ಹರಿದು ಕೊಂಡು ಹೋಗುತ್ತಿರುವುದನ್ನು ಕಂಡೆನೆನ್ನುವನು. ಅವರಲ್ಲಿ ಒಬ್ಬ ಉಪನ್ಯಾಸ ಮಾಡುವುದನ್ನು ನಾನು ಕೇಳಿದೆ. ಅವನು ಇಂಡಿಯಾ ದೇಶದ ಪ್ರತಿಯೊಂದು ಹಳ್ಳಿಯಲ್ಲಿ ಇರುವ ಕೊಳವು ಮಕ್ಕಳ ಮೂಳೆಗಳಿಂದ ತುಂಬಿಹೋಗಿದೆ ಎನ್ನುವನು ! - ಸ್ತನ ಅನುಯಾಯಿಗಳಿಗೆ ಹಿಂದೂಗಳು ಮಾಡಿರುವ ಅನ್ಯಾಯವೇನು? ಪ್ರತಿಯೊಂದು ಕೈಮಗುವಿಗೂ 'ಹಿಂದೂಗಳು ನೀಚರು, ಪಾಪಿಗಳು, ಅತಿ ಭಯಂಕರವಾದ ರಾಕ್ಷಸರು' ಎಂದು ಬೋಧಿಸುವರು. ಇಲ್ಲಿ ಮಕ್ಕಳಿಗೆ ಭಾನುವಾರ ಮಾಡುವ ಪಾಠದ ಕೆಲವು ಭಾಗ ಕ್ರೈಸ್ತರಲ್ಲದವರನ್ನೆಲ್ಲ ದ್ವೇಷಿಸುವಂತೆ ಮಾಡುವುದು. ಅದರಲ್ಲೂ ಹಿಂದೂಗಳನ್ನು ಹೆಚ್ಚು ದ್ವೇಷಿಸುವಂತೆ ಮಾಡುವುದು, ಏಕೆ ? ಬಾಲ್ಯದಿಂದಲೇ ಅವರು ಪಾದ್ರಿಗಳಿಗೆ ಕಾಸನ್ನು ಚಂದಾ ಕೊಡಲಿ ಎಂದು. ಸತ್ಯ ದೃಷ್ಟಿಯಿಂದ ಇಲ್ಲದೇ ಇದ್ದರೆ, ತಮ್ಮ ಮಕ್ಕಳ ನೈತಿಕ ದೃಷ್ಟಿಯಿಂದಲಾದರೂ ಇಂತಹ ವಿಷಯಗಳ ಪ್ರಚಾರವನ್ನು ಕೈಸ್ತಮಿಷನರಿಗಳು ತಡೆಯಬೇಕು. ಇಂತಹ ಮಕ್ಕಳು ಕ್ರಮೇಣ ಅತಿ ಕ್ರೂರಿಗಳಾದ, ನಿರ್ದಾಕ್ಷಿಣ್ಯಪರರಾದ ಸ್ತ್ರೀ ಪುರುಷ ರಾಗುವುದರಲ್ಲಿ ಸಂದೇಹವೇನಿದೆ? ಅನಂತ ನರಕಯಾತನೆಯನ್ನು ಹೆಚ್ಚು ಮನೋಜ್ಞವಾಗಿ ಚಿತ್ರಿಸಿದಷ್ಟೂ, ನರಕ ಜ್ವಾಲೆಯನ್ನು ಹೆಚ್ಚು ಹೇಳಿದಷ್ಟೂ, ಅಲ್ಲಿಯ ಬೋಧಕರು ಅಲ್ಲಿಯ ಆಚಾರ ಶೀಲರಲ್ಲಿ ಅಷ್ಟು ಉತ್ತಮರು ಎಂದು ಪರಿಗಣಿಸಲ್ಪಟ್ಟಿರುವರು. ನನ್ನ ಸ್ನೇಹಿತನ ಮನೆಯಲ್ಲಿ ಕೆಲಸ ಮಾಡುತ್ತಿದ್ದ ಹುಡುಗಿಯೊಬ್ಬಳು ಇಂತಹ</p>

<!-- 349-5/0295-->

<p>“ಪುನರುಜೀವನ ಬೋಧನೆ” ಎಂಬ ಉಪನ್ಯಾಸವನ್ನು ಕೇಳಿದಮೇಲೆ ಅವಳನ್ನು ಹುಚ್ಚರ ಆಸ್ಪತ್ರೆಗೆ ಸೇರಿಸಬೇಕಾಯಿತು ! ಈ ನರಕಚ್ಚಾಲೆಯನ್ನು ಮತ್ತು ಕುದಿಯುತ್ತಿರುವ ಪಾಷಾಣವನ್ನು ಅವಳಿಗೆ ಸಹಿಸಲು ಅಸಾಧ್ಯವಾಯಿತು. ಹಿಂದೂಧರ್ಮಕ್ಕೆ ವಿರೋಧವಾಗಿ ವದಾಸಿನಲ್ಲಿ ಪ್ರಕಟವಾದ</p>
<p>ಪುಸ್ತಕಗಳನ್ನು ನೋಡಿ, ಯಾವನಾದರೊಬ್ಬ ಹಿಂದೂ, ಕ್ರೈಸ್ತರ ಮೇಲೆ ಇಂತಹ ಒಂದು ಪಂಕ್ತಿಯನ್ನು ಬರೆದರೆ ಸಾಕು ಪಾದ್ರಿಗಳು ಬೆಂಕಿಯನ್ನೇ ಕಾರುವರು, ಸೇಡನ್ನು ತೀರಿಸಿಕೊಳ್ಳಬೇಕು ಎನ್ನುವರು. - ನನ್ನ ದೇಶಬಾಂಧವರೆ, ನಾನು ಈ ದೇಶದಲ್ಲಿ (ಅಮೆರಿಕ) ಒಂದು ವರುಷಕ್ಕಿಂತ ಹೆಚ್ಚುಕಾಲದಿಂದಿದ್ದೇನೆ. ನಾನು ಅವರ ಸಮಾಜವನ್ನು ಆಮೂಲಾಗ್ರವಾಗಿ ಪರೀಕ್ಷಿಸಿರುವೆನು. ನಮ್ಮನ್ನು ಅವರೊಂದಿಗೆ ಹೋಲಿಸಿ ನೋಡಿದಮೇಲೆ ಮಿಷನರಿಗಳು ಪ್ರಪಂಚಕ್ಕೆ ಸಾರುವಂತೆ ನಾವು ಸೈತಾನರೂ ಅಲ್ಲ ಅಥವಾ ಅವರು ತಾವು ಕರೆದುಕೊಳ್ಳುವಂತೆ ದೇವತೆಗಳೂ ಅಲ್ಲ ಎಂಬುದನ್ನು ನಿಮಗೆ ಹೇಳುತ್ತೇನೆ. ಪಾದ್ರಿಗಳು ನಮ್ಮ ಅಧರ್ಮ, ಶಿಶುಹತ್ಯೆ, ಹಿಂದೂ ಮದುವೆಯಲ್ಲಿನ ನ್ಯೂನಾತಿರೇಕಗಳು - ಇವನ್ನು ಕುರಿತು ಎಷ್ಟು ಕಡಮೆ ಹೇಳಿದರೆ ಅಷ್ಟು ಅವರಿಗೇ ಮೇಲು. ಕೆಲವು ದೇಶಗಳಲ್ಲಿ ಈಗಿರುವ ಸ್ಥಿತಿಯೊಂದಿಗೆ ಹೋಲಿಸಿ ನೋಡಿದರೆ, ಪಾದ್ರಿಗಳು ಕೊಡುವ ಹಿಂದೂಸಮಾಜದ ಕಾಲ್ಪನಿಕ ಚಿತ್ರಗಳೂ ಕೂಡ ಭಯಾನಕವೆನಿಸುವುದಿಲ್ಲ. ಆದರೆ ಜೀವನದಲ್ಲಿ ನನ್ನ ಉದ್ದೇಶ ಕೇವಲ ತಪ್ಪನ್ನು ಕಂಡುಹಿಡಿಯುವ ಚಾಕರನಾಗುವುದಲ್ಲ. ಹಿಂದೂ ಸಮಾಜ ಪರಿಪೂರ್ಣ ಸ್ಥಿತಿಗೆ ಬಂದಿದೆ ಎಂದು ನಾನು ಹೇಳಲಾರೆ. ಅಲ್ಲಿರುವ ನೂನಾತಿರೇಕಗಳು, ಹಲವು ಶತಮಾನಗಳ ದೌರ್ಭಾಗ್ಯಕ್ಕೆ ಈಡಾಗಿ ಅದರಿಂದ ಪ್ರಾಪ್ತವಾದ ಹಲವು ಅಯೋಗ್ಯ ವಸ್ತುಗಳು, ನನಗಿಂತ ಹೆಚ್ಚಾಗಿ ಇತರರಿಗೆ ಗೊತ್ತಿಲ್ಲ. ಪರದೇಶದ ಸ್ನೇಹಿತರೆ, ನೀವು ನಿಜವಾದ ಕರುಣೆಯಿಂದ ಪ್ರೇರಿತರಾಗಿ ಅವರಿಗೆ ಸಹಾಯಮಾಡಬೇಕು, ಅವರನ್ನು ನಾಶಮಾಡಬಾರದು ಎಂದು ಬಂದಿದ್ದರೆ ದೇವರು ನಿಮ್ಮನ್ನು ಆಶೀರ್ವದಿಸಲಿ. ಆದರೆ ಅಧೋಗತಿಗೆ ಇಳಿದ ಜನಾಂಗದ ಮೇಲೆ ನೀವು ಅವ್ಯಾಹತವಾಗಿ ನಿಂದೆಯ ಸುರಿಮಳೆಯನ್ನು ಕರೆದರೆ ನೀವು ಇತರರಿಗಿಂತ ನೀತಿಯಲ್ಲಿ ಪರಮೋತ್ಕಷ್ಟರು ಎಂದು ಸಾರಿದಂತೆ ಆಗದು. ಆದರೆ ನಾನು ಸಾಧಾರಣವಾಗಿ ಹೇಳುತ್ತೇನೆ ಕೇಳಿ, ಯಾವುದಾದರೂ ನ್ಯಾಯದೃಷ್ಟಿಯಿಂದ ತುಲನೆಮಾಡಿ ನೋಡಿದರೆ ಹಿಂದೂಗಳು ನೈತಿಕ ದೃಷ್ಟಿಯಲ್ಲಿ ಪ್ರಪಂಚದಲ್ಲಿ ಇತರರಿಗಿಂತ ಎಷ್ಟೋ ಮೇಲಿರುವರು ಎಂದು ವ್ಯಕ್ತವಾಗುವುದು. * ಭರತಖಂಡದಲ್ಲಿ ಧರ್ಮಕ್ಕೆ ಎಂದಿಗೂ ಸಂಕೋಲೆಯನ್ನು ತೊಡಿಸಿರಲಿಲ್ಲ. ಯಾರಿಗೂ ನೀನು ಇಂತಹ ಇಷ್ಟದೇವತೆಯನೇ ಸೀಕರಿಸಬೇಕು, ಇಂತಹ ಜಾತಿಗೇ ಸೇರಬೇಕು, ಇಂತಹ ಗುರುವನ್ನೇ ಆರಿಸಿಕೊಳ್ಳಬೇಕು, ಎಂದು ಒತ್ತಾಯ ಮಾಡಿರಲಿಲ್ಲ. ಆದಕಾರಣವೇ ಪೃಥ್ವಿಯ ಬೇರೆ ಭಾಗದಲ್ಲಿ ಎಲ್ಲಿಯೂ ಕಾಣಬರದಷ್ಟು ಚೆನ್ನಾಗಿ ಇಲ್ಲಿ ಧರ್ಮ ಬೆಳೆಯಿತು. ಧರ್ಮದಲ್ಲಿ ಅನಂತ ವೈವಿಧ್ಯ ಇರಬೇಕಾದರೆ ಒಂದು ಸ್ಥಾಯಿಯಾದ ಕೇಂದ್ರ ಆವಶ್ಯಕವಾಯಿತು. ಭರತಖಂಡದಲ್ಲಿ ಸಮಾಜವನ್ನು ಅಂತಹ ಕೇಂದ್ರವನ್ನಾಗಿ</p>

<!-- 349-5/0296-->
<p>ಮಾಡಿಕೊಂಡರು. ಆದಕಾರಣವೇ ಸಮಾಜ ಸಂಕುಚಿತವಾಯಿತು. ಬೆಳವಣಿಗೆಗೆ ಅವಕಾಶವೇ ಇಲ್ಲದಂತೆ ಆಯಿತು. ಬೆಳವಣಿಗೆಗೆ ಸ್ವಾತಂತ್ರ್ಯವೇ ಪ್ರಥಮ ಆವಶ್ಯಕತೆ.</p>
<p>ಇದಕ್ಕೆ ವಿರೋಧವಾಗಿ ಪಾಶ್ಚಾತ್ಯರಲ್ಲಿ ಬದಲಾಯಿಸುವ ಗುಣ ಸಮಾಜಕ್ಕಾಯಿತು, ಸ್ಥಾಯಿಯಾಗಿರುವುದು ಧರ್ಮಕ್ಕಾಯಿತು. ಐರೋಪ್ಯ ಧರ್ಮಗಳಲ್ಲಿ ಹೇಳಿದುದನ್ನು ಒಪ್ಪಿಕೊಳ್ಳುವುದೇ ಮೂಲಮಂತ್ರವಾಯಿತು. ಈಗಲೂ ಕೂಡ ಅದು ಹಾಗೆಯೇ ಇರುವುದು. ಧರ್ಮದಲ್ಲಿ ಇಟ್ಟ ಪ್ರತಿಯೊಂದು ಹೆಜ್ಜೆಯೂ ರಕ್ತದ ಕೋಡಿಯ ಮೂಲಕ ಹೋಗಬೇಕಾಯಿತು. ಇದರ ಪರಿಣಾಮವಾಗಿಯೆ ಒಂದು ಅದ್ಭುತ ಸಮಾಜವ್ಯೂಹ ರಚಿತವಾಯಿತು. ಆದರೆ ಧರ್ಮ ಅತಿ ಸ್ಕೂಲವಾದ ಜಡ ಭಾವನೆಗಳನ್ನು ಮಾರಿ ಹೋಗಲಿಲ್ಲ.</p>
<p>* ಈಗ ಪಾಶ್ಚಾತ್ಯರು ಜಾಗ್ರತರಾಗಿ ತಮ್ಮ ಕೊರತೆಯನ್ನು ಮನಗಾಣುತ್ತಿರುವರು. ಮುಂದುವರಿದ ಪಾಶ್ಚಾತ್ಯ ಶಾಸ್ವಾನುಯಾಯಿಗಳ ಪಲ್ಲವಿ ಈಗ 'ಮಾನವನ ನಿಜವಾದ ಆತ್ಮ, ಆಧ್ಯಾತ್ಮಿಕತೆ' ಎಂಬುದಾಗಿದೆ. ಸಂಸ್ಕೃತ ತತ್ತ್ವಶಾಸ್ತ್ರಗಳನ್ನು ಅಧ್ಯಯನ ಮಾಡುತ್ತಿರುವವರಿಗೆ ಈ ಬದಲಾವಣೆಗೆ ಮೂಲ ಎಲ್ಲಿಯದು ಎಂಬುದು ಗೊತ್ತಿದೆ. ಎಲ್ಲಿಯವರೆಗೆ ಅದೊಂದು ಹೊಸ ಚೇತನವನ್ನು ತರುವುದೋ ಅಲ್ಲಿಯವರೆಗೆ ಆ ಬೆಳಕು ಎಲ್ಲಿಂದ ಬಂದರೂ ಚಿಂತೆಯಿಲ್ಲ. * ಭರತಖಂಡದಲ್ಲಿ ಕೂಡ ಹೊಸ ಸನ್ನಿವೇಶಗಳು ಸಮಾಜವನ್ನು ಈಗಿನ ವಾತಾವರಣಕ್ಕೆ ಹೋಗುವಂತೆ ಬಲಾತ್ಕರಿಸುತ್ತಿವೆ. ಕಳೆದ ಮುಕ್ಕಾಲು ಶತಮಾನದಿಂದ ಭರತಖಂಡವು ಸಮಾಜಸುಧಾರಕರಿಂದ ಮತ್ತು ಸುಧಾರಣಾ ಸಂಸ್ಥೆಗಳಿಂದ ತುಂಬಿ ತುಳುಕಾಡುತ್ತಿದೆ. ಆದರೆ ಅವೆಲ್ಲ ನಿರರ್ಥಕವಾಗಿವೆ. ಅವರಿಗೆ ಇದರ ರಹಸ್ಯ ಗೊತ್ತಿರಲಿಲ್ಲ. ಕಲಿಯಬೇಕಾದ ದೊಡ್ಡ ನೀತಿಯನ್ನು ಅವರು ಕಲಿಯಲಿಲ್ಲ. ಸುಧಾರಣೆಯ ಕಾತರತೆಯಲ್ಲಿ ಸಮಾಜದ ನ್ಯೂನಾತಿರೇಕಗಳಿಗೆಲ್ಲ ಧರವನ್ನು ದೂರಿದರು. ಒಂದು ಕಥೆಯಲ್ಲಿ ಸೊಳ್ಳೆಯೊಂದು ಮನುಷ್ಯನನ್ನು ಕಚ್ಚುತ್ತಿತ್ತು. ಆ ಸೊಳ್ಳೆಯನ್ನು ಕೊಲ್ಲಲು ಕೊಟ್ಟ ಪೆಟ್ಟು ಮನುಷ್ಯನನ್ನೂ ಕೊಂದಿತು. ಆದರೆ ಅದೃಷ್ಟವಶಾತ್ ಸಮಾಜಸುಧಾರಕರು ಇಲ್ಲಿ ಅಭೇದ್ಯವಾದ, ವಜ್ರಸಮವಾದ ಕೋಟೆಗೆ ಡಿಕ್ಕಿಹೊಡೆದರು. ಇದರ ಪರಿಣಾಮವಾಗಿ ಅವರು ನುಚ್ಚುನೂರಾಗಿ ಹೋದರು. ತಮ್ಮ ತಪ್ಪು ತಿಳಿವಳಿಕೆಯಿಂದ ಹೋರಾಡಿ ಸೋತ ಆ ನಿಃಸ್ವಾರ್ಥಬುದ್ದಿಯ ಉದಾರ ಹೃದಯರು ಸುವಿಖ್ಯಾತರು; ಸುಧಾರಣೆ ಎಂಬ ಪ್ರಚಂಡ ವಿದ್ಯುತ್ ಚಾವಟಿಯ ಪೆಟ್ಟುಗಳು ನಿದ್ರಿಸುತ್ತಿರುವ ಭರತಖಂಡವನ್ನು ಎಚ್ಚರಿಸುವುದಕ್ಕೆ ಆವಶ್ಯಕವಾಗಿತ್ತು. ಆದರೆ ಅವೆಲ್ಲ ಧ್ವಂಸಕಾರಕ, ಸೃಷ್ಟಿ ಕಾರಕವಾಗಿರಲಿಲ್ಲ. ಆದಕಾರಣವೆ ಅವೆಲ್ಲ ನಶ್ವರವಾಗಿ ನಿರ್ನಾಮವಾಗಿ ಹೋದವು.</p>
<p>ಅವರ ಕೀರ್ತಿ ನಿಲ್ಲಲಿ! ಅವರ ಅನುಭವದಿಂದ ನಾವು ಬುದ್ಧಿಯನ್ನು ಕಲಿಯೋಣ. ಎಲ್ಲಾ ಬೆಳವಣಿಗೆ ಒಳಗಿನಿಂದ ಪ್ರಾರಂಭವಾಗಬೇಕು. ಎಲ್ಲಾ ವಿಕಾಸವೂ ಬರೇ ಒಂದು</p>

<!-- 349-5/0297-->

<p>ವಸ್ತುವು ತನ್ನ ಹಿಂದಿನ ಅವ್ಯಕ್ತರೂಪದಿಂದ ವ್ಯಕ್ತರೂಪವನ್ನು ತಾಳುವುದಾಗಿದೆ ಎಂಬುದನ್ನು ಅವರು ಅರಿತಿರಲಿಲ್ಲ. ಬೀಜ ತನ್ನ ಸುತ್ತಲೂ ಇರುವ ವಸ್ತುವನ್ನು ಹೀರಿಕೊಂಡು ತನ್ನ ಸ್ವಭಾವಕ್ಕೆ ಅನುಗುಣವಾಗಿ ಮರವಾಗುವುದು ಎಂಬುದನ್ನು ಅವರು ಅರಿಯರು. ಹಿಂದೂ ಜನಾಂಗವೆಲ್ಲ ನಿರ್ನಾಮವಾಗಿ ಬೇರೊಂದು ಜನಾಂಗ ಈ ದೇಶವನ್ನು ಆಕ್ರಮಿಸಿದಾಗ ಮಾತ್ರ ಇದು ಸಾಧ್ಯ. ಪ್ರಾಚ್ಯವಾಗಲಿ, ಪಾಶ್ಚಾತ್ಯವಾಗಲಿ ಇದನ್ನು ಬೇಕಾದರೆ ಸಾಧಿಸಲಿ. ಆದರೆ ಭರತಖಂಡ ತಾನು ಬದುಕಿರುವವರೆಗೆ ಯೂರೋಪನ್ನು ಅನುಕರಿಸಲಾರದು. - ಭರತಖಂಡ ನಾಶವಾಗುವುದೆ? ಭವ್ಯವಾಗಿರುವುದಕ್ಕೆಲ್ಲ, ನೀತಿಗೆಲ್ಲ, ಅಧ್ಯಾತ್ಮಕ್ಕೆಲ್ಲ ತೌರೂರಾದ ಭರತಖಂಡ ನಾಶವಾಗುವುದೆ? ಪುರಾತನ ಮಾತೆಯಾದ ಈ ಭರತಖಂಡ, ಸಾಧುಸಂತರ ಪಾದಧೂಳಿಯಿಂದ ಪವಿತ್ರವಾದ ಭರತಖಂಡ, ಈಗಲೂ ಕೂಡ ಭಗವತ್ ಸ್ವರೂಪದಿಂದ ಮಹಾಮಹಿಮರು ಜೀವಿಸುತ್ತಿರುವ ಭರತಖಂಡ ನಾಶವಾಗುವುದೇ? ಸಹೋದರರೆ, ನಾನು ಅಥೆನ್ಸ್ ನಗರದ ಜ್ಞಾನಿಯ ಜ್ಯೋತಿಯನ್ನು ಎರವಲಾಗಿ ತೆಗೆದುಕೊಂಡು ಈ ವಿಶಾಲ ಪ್ರಪಂಚದ ಗ್ರಾಮ-ನಗರಗಳನ್ನು, ಬಯಲು ಕಾನನಗಳನ್ನು ಹುಡುಕಾಡಲು ನಿಮ್ಮೊಡನೆ ಬರುವೆನು. ಸಾಧ್ಯವಿದ್ದರೆ ಇತರ ದೇಶಗಳಲ್ಲಿ ಇಂತಹ ವ್ಯಕ್ತಿಗಳನ್ನು ತೋರಿಸಿ, ಹಣ್ಣಿನಿಂದ ಮರದ ಯೋಗ್ಯತೆ ಗೊತ್ತಾಗುವುದೆಂದು ಸರಿಯಾಗಿಯೇ ಹೇಳಿರುವರು. ಭಾರತದಲ್ಲಿ ಮಾವಿನ ಮರದ ಕೆಳಗೆ ಹೋಗಿ, ಇನ್ನೂ ಮಾಗದ, ಹುಳು ಹೊಡೆದ, ಕೆಳಗೆ ಬಿದ್ದ ಕಾಯಿಗಳನ್ನು ರಾಶಿಹಾಕಿ, ಅವುಗಳಲ್ಲಿ ಪ್ರತಿಯೊಂದರ ಮೇಲೂ, ಪ್ರೌಢ ಗ್ರಂಥಗಳನ್ನು ಬರೆಯಬಹುದು. ಆದರೂ ನೀವು ಒಂದು ಮಾವಿನ ಹಣ್ಣನ್ನೂ ವಿವರಿಸಿದಂತೆ ಆಗಲಿಲ್ಲ. ಚೆನ್ನಾಗಿ ಬಲಿತ ರುಚಿಕರವಾದ, ಒಂದು ಹಣ್ಣನ್ನು ಮರದಿಂದ ಕಿತ್ತರೆ ಆಗ ಮಾವಿನ ಹಣ್ಣಿನ ಸ್ವಭಾವವೆಲ್ಲ ಗೊತ್ತಾಗುವುದು.</p>
<p>ಇದರಂತೆಯೇ ಇಂತಹ ದೇವಮಾನವರು ಹಿಂದೂಧರವೆಂದರೆ ಏನೆಂಬುದನ್ನು ತೋರುವರು. ಅವರು ಜನಾಂಗದ ತರುವಿನ, ಶೀಲವನ್ನು, ಶಕ್ತಿಯನ್ನು ಮತ್ತು ಅದರ ಸಾಧ್ಯತೆಗಳನ್ನು ತೋರುವರು. ಆ ತರು ತನ್ನ ಸಂಸ್ಕೃತಿಯನ್ನು ಶತಮಾನಗಳ ಪರಿಮಿತಿಯಲ್ಲಿ ಅಳೆಯುವುದು. ಅದು ಸಹಸ್ರಾರು ವರುಷಗಳ ಚಂಡಮಾರುತವನ್ನು ಎದುರಿಸಿ ನಿಂತಿರುವುದು. ಈಗಲೂ ಕೂಡ ಚಿರಂತನ ಯೌವನದಂತೆ ಸ್ವಲ್ಪವೂ ಅಚ್ಚಳಿಯದಂತೆ ನಿಂತಿರುವುದು.</p>
<p>ಭರತಖಂಡ ನಾಶವಾಗುವುದೆ? ಆಗ ಪ್ರಪಂಚದಿಂದ ಆಧ್ಯಾತ್ಮಿಕತೆಯೆಲ್ಲ ಮಾಯವಾಗುವುದು; ನೈತಿಕೋನ್ನತಿಯೆಲ್ಲ ನಿರ್ನಾಮವಾಗುವುದು. ಧಾತ್ಮಿಕ ಭಾವನೆಗಳಿಗೆ ತೋರುವ ಹೃತ್ತೂರ್ವಕ ಸಹಾನುಭೂತಿ ಮಾಯವಾಗುವುದು. ಎಲ್ಲಾ ಭವ್ಯ ಉದ್ದೇಶಗಳೂ ಮಾಯವಾಗುವುವು. ಅದರ ಸ್ಥಳದಲ್ಲಿ ಕಾಮ ಮತ್ತು ಭೋಗವೆಂಬ ಸ್ತ್ರೀಪುರುಷ ದೇವರು ಆಳುವರು. ಹಣವೇ ಪುರೋಹಿತನ ಸ್ಥಾನದಲ್ಲಿ, ಮೋಸ</p>

<!-- 349-5/0298-->
<p>ಬಲಾತ್ಕಾರಗಳ ಸ್ಪರ್ಧೆಯೇ ಆಚಾರಗಳ ಸ್ಥಾನದಲ್ಲಿ, ಜೀವಾತ್ಮನೇ ಯಜ್ಞಪಶುವಿನ ಸ್ಥಾನದಲ್ಲಿ ನಿಲ್ಲುವುವು. ಇಂತಹ ಪ್ರಸಂಗ ಎಂದಿಗೂ ಬರಲಾರದು. ಕೆಲಸಮಾಡುವ ಶಕ್ತಿಗಿಂತ ಸಹನಾಶಕ್ತಿ ಹೆಚ್ಚಿನದು; ಕೋಟಿಪಾಲು ಹೆಚ್ಚಿನದು. ದ್ವೇಷಕ್ಕಿಂತ ಪ್ರೀತಿಯ ಶಕ್ತಿ ಅದ್ಭುತ ಪರಿಣಾಮಕಾರಿ. ಹಿಂದೂಧರ್ಮದ ಆಧುನಿಕ ಜಾಗೃತಿಯನ್ನು ಕೇವಲ ದೇಶಭಕ್ತಿಯ ಆವಿರ್ಭಾವ ಎಂದು ಪರಿಗಣಿಸುವವರು ಮೂಢರು.</p>
<p>ಮೊದಲು ಈ ವಿಚಿತ್ರ ನಡವಳಿಕೆಯನ್ನು ಗಮನಿಸೋಣ.</p>
<p>ಆಧುನಿಕ ವೈಜ್ಞಾನಿಕ ಆವಿಷ್ಕಾರಗಳ ಆಘಾತಕ್ಕೆ ಪಾಶ್ಚಾತ್ಯ ಧರ್ಮದ ಮೂಢ ನಂಬಿಕೆಯ ದುರ್ಗಗಳು ಚೂರುಚೂರಾಗುತ್ತಿರುವುದು ಒಂದು ವಿಚಿತ್ರವಲ್ಲವೆ? ಆಧುನಿಕ ವೈಜ್ಞಾನಿಕ ವಜಾಘಾತಕ್ಕೆ ಜನರ ಶ್ರದ್ಧೆ ಮತ್ತು ನಂಬಿಕೆ ಇವುಗಳ, ಮತ್ತು ಚರ್ಚಿಗೆ ಹೋಗುವ ಜನರ ಬಹುಮತದ ಓಟಿನ ಆಧಾರದ ಮೇಲೆ ನಿಂತ ಧರ್ಮ ಕುಸಿದುಬೀಳುತ್ತಿರುವುದು. ಮೇಲೆ ಮೇಲೆ ನುಗ್ಗುತ್ತಿರುವ ಆಧುನಿಕ ವಿಚಾರವಾಹಿನಿಯನ್ನು ಎದುರಿಸುವುದು ಪಾಶ್ಚಾತ್ಯ ಶಾಸ್ತ್ರಜಿಜ್ಞಾಸುಗಳಿಗೆ ಸಾಧ್ಯವಾಗದೆ ಇದೆ. ಆಧುನಿಕ ವಿಚಾರಗಳ ಒತ್ತಡಕ್ಕೆ ಮಣಿದು, ಪಾಶ್ಚಾತ್ಯ ಧರ್ಮಶಾಸ್ತ್ರಗಳನ್ನು ಮೇರೆ ಮಾರಿ ವಿಸ್ತರಿಸುತ್ತಿರುವಾಗ, ಅವುಗಳಲ್ಲಿ ಎಷ್ಟೊ ಆಗಲೆ ಮುರಿದುಹೋಗಿವೆ. ಇವೆಲ್ಲ ಈಗ ಪ್ರಾಚೀನ ವಸ್ತುಸಂಗ್ರಹಾಲಯದಲ್ಲಿವೆ. ಪಾಶ್ಚಾತ್ಯ ವಿಚಾರಮತಿಗಳೆಲ್ಲ ಚರ್ಚಿನೊಡನೆ ತಮ್ಮ ಸಂಬಂಧವನ್ನೆಲ್ಲ ಕಡಿದುಕೊಂಡು ಅಶಾಂತಿಯ ಸಾಗರದಲ್ಲಿ ಅಲೆಯುತ್ತಿರುವರು. ವೇದಗಳೆಂಬ ಜ್ಞಾನದ ಚಿಲುಮೆಯಲ್ಲಿ ಜೀವದಾನವನ್ನು ಮಾಡಬಲ್ಲ ಅಮೃತವನ್ನು ಹೀರಿದ ಹಿಂದೂ ಮತ್ತು ಬೌದ್ಧ ಧರ್ಮಗಳು ಮಾತ್ರ ಈಗ ಚೇತರಿಸಿಕೊಳ್ಳುತ್ತಿವೆ.</p>
<p>ಚಂಚಲಚಿತ್ತರಾದ ಪಾಶ್ಚಾತ್ಯ ನಾಸ್ತಿಕರು ಅಥವಾ ಅನುಮಾನವಾದಿಗಳು ಗೀತೆಯಲ್ಲಿ ಅಥವಾ ಧಮ್ಮಪದದಲ್ಲಿ ಮಾತ್ರ ತಮ್ಮ ಚಿತ್ರಕ್ಕೆ ಸ್ವಾಸ್ಥ್ಯವನ್ನು ಕಂಡುಕೊಳ್ಳಬಲ್ಲರು.</p>
<p>ಈಗ ಸ್ಥಿತಿ ಬದಲಾಯಿಸಿದೆ. ಯಾವ ಹಿಂದುವು ನಿರಾಶಾ-ಕಂಬನಿಯ ಮೂಲಕ ನೋಡಿದಾಗ, ಸ್ನೇಹಿತರಲ್ಲದವರು ತನ್ನ ಮನೆಯನ್ನು ಸುಡುವುದಕ್ಕೆ ಬೆಂಕಿ ಹಚ್ಚುತ್ತಿರುವುದನ್ನು ಕಂಡನೊ ಅವನು ಈಗ, ಆಧುನಿಕ ವಿಚಾರದ ಜ್ಯೋತಿಯು ಹೊಗೆಯನ್ನೆಲ್ಲ ಆಚೆಗೆ ಓಡಿಸಿದ ಮೇಲೆ, ತನ್ನ ಮನೆ ಮಾತ್ರ ಭದ್ರವಾಗಿ ಇರುವುದನ್ನು ನೋಡುತ್ತಿರುವನು. ಇತರ ಮನೆಗಳೆಲ್ಲ ನಿರ್ನಾಮವಾಗಿವೆ. ಇಲ್ಲವೆ ಇತರರು ತಮ್ಮ ಮನೆಗಳನ್ನು ಹಿಂದೂಗಳ ಮನೆಗಳ ರೀತಿಯಲ್ಲಿ ಕಟ್ಟುತ್ತಿರುವರು. ಹಿಂದೂ ಕಂಬನಿಯನ್ನು ಒರಸಿಕೊಂಡಿರುವನು. ಬೇರನ್ನು ನಿರ್ಮೂಲ ಮಾಡಬೇಕೆಂದು ಉಪಯೋಗಿಸಿದ ಕೊಡಲಿಯೇ ಚಿಕಿತ್ಸಕನ ಕೈಯ್ಯಲ್ಲಿರುವ ಶಸ್ತ್ರವಾಗಿದೆ.</p>

<!-- 349-5/0299-->

<p>ತನ್ನ ಧರ್ಮವನ್ನು ಉಳಿಸಿಕೊಳ್ಳಬೇಕಾದರೆ ಹಿಂದುವು ಈಗ ಶಾಸ್ತ್ರಪೀಡನೆಯ ಗೋಜಿಗೆ ಹೋಗಬೇಕಾಗಿಲ್ಲ ಅಥವಾ ಮತ್ತಾವ ಅಯುಕ್ತವಾದ ವಿಷಯಕ್ಕೂ ಕೈಹಾಕಬೇಕಾಗಿಲ್ಲ ಎಂಬುದನ್ನು ತಿಳಿದಿರುವನು. ತನ್ನ ಶಾಸ್ತ್ರದಲ್ಲಿರುವ ಇಂತಹ ಭಾವನೆಗಳನ್ನೆಲ್ಲ ದುರ್ಬಲವಾದುವುಗಳೆಂದು ಕರೆಯಬಹುದು. ಹಿಂದಿನ ಋಷಿಗಳು ದುರ್ಬಲರಿಗೆ ಇವು ಸಹಾಯವಾಗಲಿ ಎಂದು ಅರುಂಧತಿ ದರ್ಶನ ನ್ಯಾಯದಂತೆ ಇವನ್ನು ಬಿಟ್ಟು ಹೋದರು. ಇಂತಹ ಸರ್ವವ್ಯಾಪಿಯಾಗಿ ಅನುಗಾಲವೂ ವಿಕಾಸವಾಗುತ್ತಿರುವ ಧರ್ಮವನ್ನು ಕಂಡುಹಿಡಿದ ಪುರಾತನ ಋಷಿಗಳಿಗೆ ಧನ್ಯವಾದಗಳು. ಭೌತಿಕ ಪ್ರಪಂಚದಲ್ಲಿ ಕಂಡುಹಿಡಿದಿರುವುದನ್ನೆಲ್ಲ ತಿಳಿದುಕೊಳ್ಳಬೇಕಾಗಿರುವುದನ್ನೆಲ್ಲಾ ಈ ಧರ್ಮ ಎದುರಿಸಬಲ್ಲದು. ಅವನು ಈಗ ಅದನ್ನು ಹೊಸದಾಗಿ ಮೆಚ್ಚಲು ಪ್ರಾರಂಭಿಸಿರುವನು, ಹೊಸದಾಗಿ ಪುನಃ ಕಂಡುಹಿಡಿಯಲು ಪ್ರಾರಂಭಿಸಿರುವನು. ಕ್ಷುದ್ರ ಧರ್ಮಗಳಿಗೆ ಕುಠಾರಪ್ರಾಯವಾದ ಯಾವ ನವನವಾನ್ವೇಷಣೆಗಳನ್ನು ಇಂದಿನವರು ತಮ್ಮ ಬುದ್ದಿವಂತಿಕೆಯಿಂದ ಇಂದ್ರಿಯಗಳ ಮೂಲಕ ಕಂಡುಹಿಡಿದರೆ, ಅವನ್ನೆ ಅವನ ಪೂರ್ವಿಕರು ಹಲವು ಶತಮಾನಗಳ ಹಿಂದೆ ಅತೀಂದ್ರಿಯ ಶಕ್ತಿಗಳ ಮೂಲಕ, ಸ್ಫೂರ್ತಿಯ ಮೂಲಕ, ಕಂಡುಹಿಡಿದರು ಎಂಬುದು ಅವನಿಗೆ ಗೊತ್ತಾಗುತ್ತಿದೆ.</p>
<p>ಆದಕಾರಣ ಹಿಂದೂ ಈಗ ಏನನ್ನೂ ತ್ಯಜಿಸಬೇಕಾಗಿಲ್ಲ ಅಥವಾ ಎಲ್ಲಿಯೂ ಏನನ್ನೂ ಹುಡುಕಾಡಬೇಕಾಗಿಲ್ಲ. ತನಗೆ ವಂಶಾನುಗತವಾಗಿ ಬಂದ ಅನಂತ ಆಸ್ತಿಯಲ್ಲಿ ಕಿಂಚಿತ್ತನ್ನು ಉಪಯೋಗಿಸಿಕೊಂಡರೆ ಸಾಕಾಗಿದೆ. ಅವನು ಅದನ್ನು ಮಾಡಲು ಆರಂಭಿಸಿರುವನು, ಮುಂದೆ ಹೆಚ್ಚು ಹೆಚ್ಚು ಮಾಡುತ್ತಾ ಹೋಗುವನು. ಈ ಜಾಗ್ರತಿಗೆ ಇದೇ ನಿಜವಾದ ಕಾರಣವಲ್ಲವೆ?</p>
<p>ವಂಗದೇಶದ ತರುಣರೆ, ನಿಮ್ಮನ್ನು ಪ್ರತ್ಯೇಕವಾಗಿ ಕೇಳಿಕೊಳ್ಳುತ್ತೇನೆ. ಸಹೋದರರೆ, ನಮಗೆ ನಾಚಿಕೆಯಾಗುವುದು. ಅನ್ಯಜನಾಂಗದವರು ಹಿಂದೂಗಳಲ್ಲಿರುವ ಲೋಪದೋಷಗಳನ್ನು ದೂರಿದರೆ ಅದಕ್ಕೆ ನಾವೇ ಕಾರಣರು. ಭರತಖಂಡದಲ್ಲಿ ಅನ್ಯಜನಾಂಗದವರ ಮೇಲೆ ಅನೇಕ ಅಪವಾದಗಳು ಬರುವುದಕ್ಕೆ ನಾವೇ ಮುಖ್ಯ ಕಾರಣರು. ಆದರೆ ದೇವರಿಗೆ ಧನ್ಯವಾದಗಳು. ನಾವೀಗ ಪೂರ್ಣ ಎಚ್ಚತ್ತಿರುವೆವು. ಅವನ ಆಶೀರ್ವಾದದಿಂದ ನಾವು ಪರಿಶುದ್ಧರಾಗುವುದು ಮಾತ್ರವಲ್ಲ, ಸನಾತನ ಧರ್ಮದಲ್ಲಿ ಸಾರಿದ ಆದರ್ಶವನ್ನು ಮುಟ್ಟಿ ಇಡೀ ಭರತಖಂಡಕ್ಕೆ ಸಹಾಯ ಮಾಡುವೆವು.</p>
<p>ಪ್ರಕೃತಿಯು ಗುಲಾಮನ ಹಣೆಯ ಮೇಲೆ ಬರೆಯುವ 'ಅಸೂಯೆ' ಎಂಬ ಬರಹವನ್ನು ಮೊದಲು ತೊಡೆದುಹಾಕುವ, ಯಾರ ವಿಷಯದಲ್ಲೂ ಅಸೂಯೆ ಪಡಬೇಡಿ. ಒಳ್ಳೆಯ ಕೆಲಸ ಮಾಡುವವರಿಗೆ ನೆರವಾಗಲು ಸಿದ್ಧರಾಗಿರಿ, ತ್ರಿಭುವನಗಳಲ್ಲಿರುವ ಪ್ರತಿಯೊಬ್ಬರಿಗೂ ಶುಭಕರವಾದ ಆಲೋಚನೆಗಳನ್ನು ಕಳುಹಿಸಿ.</p>
<p>ನಮ್ಮ ಧರ್ಮದ ಏಕಮಾತ್ರ ಸತ್ಯವಾದ, ಹಿಂದೂ, ಬೌದ್ಧ ಮತ್ತು ಜೈನ ಧರ್ಮಗಳ ಸಾರ್ವಜನಿಕ ಆನುವಂಶಿಕ ಆಸ್ತಿಯಾದ, ಮನುಷ್ಯನ ಆತ್ಮದ ಮೇಲೆ, ಅವನ</p>

<!-- 349-5/0300-->
<p>ಅಧ್ಯಾತ್ಮವನ್ನು ನಾವು ಅವಲಂಬಿಸಿ ನಿಲ್ಲೋಣ. ಆತ್ಮ ಅಮೃತಸ್ವರೂಪ, ಅನಾದಿ, ಸರ್ವವ್ಯಾಪಿ, ಸನಾತನವಾದುದು. ಅವನ ಮಾಹಾತ್ಮಿಯನ್ನು ವೇದಗಳು ಕೂಡ ಸಾರಲಾರವು. ಅವನ ಭವ್ಯತೆಯ ಎದುರಿಗೆ ಅನಂತ ಸೂರ್ಯ, ತಾರೆ, ನಿಹಾರಿಕಾಮಂಡಲಗಳನ್ನೊಳಗೊಂಡ ಬ್ರಹ್ಮಾಂಡವೂ ಒಂದು ಬಿಂದುವಿಗೆ ಸಮ. ಪ್ರತಿಯೊಬ್ಬ ಸ್ತ್ರೀ ಪುರುಷನೂ, ಮಹತ್ವಪೂರ್ಣ ದೇವತೆಯಿಂದ ಹಿಡಿದು ನಮ್ಮ ಕಾಲಕೆಳಗೆ ತೆವಳುತ್ತಿರುವ ಕೀಟದವರೆಗೆ ಎಲ್ಲವೂ ವ್ಯಕ್ತವಾದ ಅಥವಾ ಸುಪ್ತವಾದ ಅಂತಹ ಆತ್ಮ. ವ್ಯತ್ಯಾಸ ಭಿನ್ನತೆಯಲ್ಲಿ ಅಲ್ಲ, ಒಂದೇ ವಸ್ತುವಿನ ಆವಿರ್ಭಾವದ ತರತಮದಲ್ಲಿ ಮಾತ್ರ.</p>
<p>ಈ ಆತ್ಮದ ಅನಂತ ಶಕ್ತಿಯನ್ನು ಭೌತಿಕಪ್ರಪಂಚದ ಮೇಲೆ ಬೀರಿದರೆ ಹಲವು ಭೌತಿಕ ಬೆಳವಣಿಗೆಗಳಾಗುವುವು, ಆಲೋಚನಾಪ್ರಪಂಚದ ಮೇಲೆ ಬೀರಿದರೆ ಬುದ್ದಿ ತನ್ನ ಪರಾಕಾಷ್ಠೆಯನ್ನು ಮುಟ್ಟುವುದು; ತನ್ನ ಮೇಲೆಯೇ ಅದನ್ನು ಬೀರಿಕೊಂಡರೆ ಮಾನವನನ್ನು ದೇವನನ್ನಾಗಿ ಮಾಡುವುದು.</p>
<p>ಮೊದಲು ನಾವು ದೇವರಾಗೋಣ. ಅನಂತರ ಇತರರು ದೇವರಾಗಲು ಅವರಿಗೆ ಸಹಾಯ ಮಾಡೋಣ. ಇದು ನಮ್ಮ ಮೂಲಮಂತ್ರವಾಗಲಿ, ಮನುಷ್ಯನನ್ನು ಪಾಪಿ ಎಂದು ಕರೆಯದಿರಿ. ಅವನು ದೇವನು ಎಂದು ಸಾರಿ. ಒಂದು ಪಕ್ಷದಲ್ಲಿ ಸೈತಾನನೆಂಬುವನೊಬ್ಬನಿದ್ದರೂ, ಭಗವಂತನನ್ನೇ ಯಾವಾಗಲೂ ಸ್ಮರಿಸುವುದು ನಮ್ಮ ಕರ್ತವ್ಯವಲ್ಲದೆ, ಸೈತಾನನನ್ನು ಸ್ಮರಿಸುವುದಲ್ಲ.</p>
<p>ಕೋಣೆ ಕತ್ತಲೆಯಾಗಿದ್ದರೆ, ಕತ್ತಲೆ ಕತ್ತಲೆ ಎಂದು ಯಾವಾಗಲೂ ಹೇಳುತ್ತಿದ್ದರೆ ಕತ್ತಲೆ ಕಡಿಮೆಯಾಗುವುದಿಲ್ಲ. ಆದರೆ ಬೆಳಕನ್ನು ತನ್ನಿ, ಯಾವುದು ನಿಷೇಧಾತ್ಮಕವೊ, ಯಾವುದು ಧ್ವಂಸಕಾರಿಯೋ, ಯಾವುದು ಕೇವಲ ಟೀಕಾತ್ಮವೊ, ಅದೆಲ್ಲ ಮಾಯವಾಗಿ ಹೋಗುವುದು. ನಿಷೇಧಾತ್ಮಕವಲ್ಲದ, ಇತಿ ಎಂದು ಸಾರುವ, ನಿರ್ಮಾಣಕಾರಿಯಾದುದೇ ನಿತ್ಯ. ಅದೇ ಎಂದೆಂದಿಗೂ ಉಳಿಯುವುದು. “ದೇವರಿರುವನು', 'ನಾವು ದೇವರು' (ಶಿವೋಹಂ) ಎಂದು ಹೇಳುತ್ತಾ ಮುಂದೆ ಸಾಗುವ, ಜಡವಲ್ಲ ಆತ್ಮ, ನಾಮರೂಪಗಳಿರುವುದೆಲ್ಲ ನಾಮರೂಪರಹಿತವಾದುದಕ್ಕೆ ದಾಸ, ಶ್ರುತಿ ಸಾರುವ ಸನಾತನ ಸತ್ಯವೇ ಇದು. ಬೆಳಕನ್ನು ತನ್ನಿ, ಕತ್ತಲೆ ತಾನಾಗಿ ಹೋಗುವುದು. ವೇದಾಂತ ಕೇಸರಿ ಘರ್ಜಿಸಲಿ; ನರಿಗಳು ತಮ್ಮ ಬಿಲಗಳಿಗೆ ಓಡಿಹೋಗುವುವು. ಭಾವನೆಗಳನ್ನು ಸುತ ಚೆಲ್ಲಿ, ಪ್ರಸಾರಮಾಡಿ. ಪರಿಣಾಮವು ಪರಿಣಾಮದ ಪಾಡಿಗೇನೆ ಇರಲಿ, ರಸಾಯನ ದ್ರವ್ಯಗಳನ್ನು ಒಟ್ಟಿಗೆ ಸೇರಿಸೋಣ. ಹರಳೀಕರಣವು ತನ್ನ ಸ್ವಭಾವಕ್ಕೆ ಅನುಗುಣವಾಗಿ ಆಗುವುದು. ಆತ್ಮಶಕ್ತಿಯನ್ನು ಪ್ರಕಟಗೊಳಿಸಿ, ಭರತಖಂಡದಲ್ಲೆಲ್ಲ ಅದನ್ನು ಬೀರಿ, ಆವಶ್ಯಕವಾಗಿರುವುದೆಲ್ಲ ಸ್ವಭಾವತಃ ತಾನೇ ಅಣಿಯಾಗುವುದು.</p>
<p>ನಿಮ್ಮಲ್ಲಿರುವ ಪವಿತ್ರತೆಯನ್ನು ಪ್ರಕಟಗೊಳಿಸಿ, ಪ್ರತಿಯೊಂದೂ ತಾನಾಗಿ ಅದರ ಸುತ್ತಲೂ ಅಣಿಯಾಗುವುದು. ವೇದದಲ್ಲಿ ಬರುವ ಇಂದ್ರನ ಮತ್ತು ವಿರೋಚನರ</p>

<!-- 349-5/0301-->

<p>ದೃಷ್ಟಾಂತವನ್ನು ನೆನಪಿನಲ್ಲಿಡಿ. ಅವರಿಬ್ಬರಿಗೂ ಅವರ ದೇವತ್ವವನ್ನು ಬೋಧಿಸಿದರು. ಆದರೆ ಅಸುರನಾದ ವಿರೋಚನ ದೇಹವೇ ದೇವರೆಂದು ಬಗೆದ. ನೀವು ಇಂದ್ರನ ಮಕ್ಕಳು. ನೀವು ದೇವವಂಶೋತ್ಪನ್ನರು. ಜಡವಸ್ತು ಎಂದಿಗೂ ನಿಮ್ಮ ದೇವರಾಗದು, ದೇಹ ಎಂದಿಗೂ ನಿಮ್ಮ ದೇವರಾಗದು.</p>
<p>ಭರತಖಂಡ ಉದ್ಧಾರವಾಗುವುದು, ದಂಷ್ಟ ನಖಗಳ ಶಕ್ತಿಯಿಂದಲ್ಲ, ಆತ್ಮಶಕ್ತಿಯಿಂದ; ಐಶ್ವರ್ಯದ ಶಕ್ತಿಯಿಂದಲ್ಲ, ಭಿಕ್ಷಾಪಾತ್ರೆಯ ಶಕ್ತಿಯಿಂದ; ಅದರ ಧ್ವಜ ವಿನಾಶಹೇತುವಲ್ಲ, ಶಾಂತಿಯನ್ನು ಪ್ರೀತಿಯನ್ನು ಸೂಚಿಸುವ ಸಂನ್ಯಾಸಿಯ ಗೈರಿಕ ವಸನವೆ ಅದರ ಲಾಂಛನನೀನು ಕೈಲಾಗದವನೆಂದು ಹೇಳಬೇಡ. ಆತ್ಮ ಸರ್ವಶಕ್ತಿಮಾನ್. ಶ್ರೀರಾಮಕೃಷ್ಣರ ಪವಿತ್ರ ಪದಸ್ಪರ್ಶದಿಂದ ಜಾಗ್ರತರಾದ ಆ ಕೆಲವು ಯುವಕರನ್ನು ನೋಡಿ, ಅವರು ಆಧ್ಯಾತ್ಮಿಕ ಸಂದೇಶವನ್ನು ಅಸ್ಸಾಂ ದೇಶದಿಂದ ಸಿಂಧೂ ದೇಶದವರೆಗೆ, ಹಿಮಾಲಯದಿಂದ ಕನ್ಯಾಕುಮಾರಿಯವರೆಗೆ ಒಯ್ದರು. ಅವರು ಇಪ್ಪತ್ತು ಸಹಸ್ರ ಅಡಿಗಳ ಎತ್ತರದಲ್ಲಿ ಹಿಮದ ಮೇಲೆ ಬರಿಯ ಕಾಲಿನಲ್ಲಿ ಹಿಮಾಲಯವನ್ನು ದಾಟಿ ಟಿಬೆಟ್ ದೇಶದ ರಹಸ್ಯಗಳನ್ನು ಭೇದಿಸಿರುವರು. ಅವರು ಭಿಕ್ಷೆ ಬೇಡಿರುವರು, ಚಿಂದಿ ಬಟ್ಟೆಗಳನ್ನು ಉಟ್ಟುಕೊಂಡಿರುವರು. ಪೋಲೀಸಿನವರು ಅವರನ್ನು ಹಿಂಸಿಸಿದ್ದರು, ಅವರನ್ನು ಹಿಂಬಾಲಿಸಿ ಸೆರೆಯಲ್ಲಿಟ್ಟಿದ್ದರು. ಕೊನೆಗೆ ಸರ್ಕಾರಕ್ಕೆ ಅವರು ನಿರಪರಾಧಿಗಳು ಎಂದು ಗೊತ್ತಾಗಿ ಅವರನ್ನು ಬಿಡುಗಡೆ ಮಾಡಿರುವರು.</p>
<p>ಅವರು ಈಗ ಇಪ್ಪತ್ತು ಮಂದಿ. ಮುಂದೆ ಅವರನ್ನು ಎರಡು ಸಾವಿರ ಮಂದಿಗಳನ್ನಾಗಿ ಮಾಡಿ, ವಂಗದೇಶದ ತರುಣರೆ, ನಿಮ್ಮ ದೇಶಕ್ಕೆ ಇವರು ಬೇಕಾಗಿದೆ. ಪ್ರಪಂಚಕ್ಕೆ ಇವರು ಬೇಕಾಗಿದೆ. ನಿಮ್ಮಲ್ಲಿರುವ ಪವಿತ್ರತೆಯನ್ನು ಜಾಗೃತಗೊಳಿಸಿ, ಹಸಿವು ದಾಹಗಳನ್ನು ಶೀತೋಷ್ಣಗಳನ್ನು ಸಹಿಸಲು ಇದು ನೆರವಾಗುವುದು. ಎಲ್ಲಾ ಬಗೆಯ ಸುಖದಿಂದ ಆವೃತವಾದ ಮನೆಯಲ್ಲಿ ಇದ್ದುಕೊಂಡು, ಎಲ್ಲಾ ಬಗೆಯ ಭೋಗಗಳಿಂದ ಆವೃತರಾಗಿ, ಸ್ವಲ್ಪ ಧರ್ಮವನ್ನು ದಾನಮಾಡುವಂತೆ ನಟಿಸುವುದು ಇತರ ದೇಶಗಳಿಗೆ ಯೋಗ್ಯವಾಗಬಲ್ಲದು. ಆದರೆ ಭರತಖಂಡದ ಸ್ವಭಾವವೇ ಬೇರೆ. ಅದು ಮಾಯೆಯೊಡ್ಡಿದ ಜಾಲವನ್ನು ಕಂಡುಹಿಡಿಯುವುದು. ನೀವು ತ್ಯಾಗಮಾಡಬೇಕು. ನೀವು ಮಹಾತ್ಮರಾಗಿ, ತ್ಯಾಗವಿಲ್ಲದೆ ಯಾವ ಮಹಾಕಾರ್ಯವೂ ಸಾಧ್ಯವಾಗಲಾರದು. ಸಾಕ್ಷಾತ್ ಪುರುಷನೇ ಪ್ರಪಂಚದ ಸೃಷ್ಟಿಗೆ ತನ್ನನ್ನು ತ್ಯಾಗಮಾಡಿಕೊಳ್ಳಬೇಕಾಯಿತು. ನಿಮ್ಮ ಸುಖಭೋಗಗಳನ್ನು ತ್ಯಜಿಸಿ; ನಿಮ್ಮ ಹೆಸರು, ಕೀರ್ತಿ, ಅಂತಸ್ತು - ಇವುಗಳನ್ನು, ಇಲ್ಲ, ನಿಮ್ಮ ಇಡೀ ಜೀವನವನ್ನೇ ಅರ್ಪಿಸಿ, ಮಾನವ ದೇಹದ ಒಂದು ಸರಪಳಿಯಿಂದ ಭವಸಾಗರದ ಮೇಲೆ ಜನರು ಪಾರಾಗುವುದಕ್ಕೆ ಒಂದು ಸೇತುವೆಯನ್ನು ನಿರ್ಮಿಸಿ, ಶುಭ ಶಕ್ತಿಗಳನ್ನೆಲ್ಲ ಒಟ್ಟುಗೂಡಿಸಿ, ಯಾವ ಹೆಸರಿನಲ್ಲಿ ನೀವು ಮುಂದೆ ಹೋಗುತ್ತೀರೋ ಅದನ್ನು ಲೆಕ್ಕಿಸಬೇಡಿ. ನಿಮ್ಮ ಬಣ್ಣ ಹಳದಿಯೆ, ನೀಲಿಯೆ, ಕೆಂಪೆ, ಅದನ್ನು ಲೆಕ್ಕಿಸಬೇಡಿ. ಅವನ್ನೆಲ್ಲ ಮಿಲನಮಾಡಿ ಪ್ರೀತಿಯ ಬಣ್ಣವಾದ ಕಣ್ಣು ಕೋರೈಸುವ ಶ್ವೇತವರ್ಣವನ್ನು ನಿರ್ಮಿಸಿ, ಕೆಲಸ ಮಾಡುವುದು ಮಾತ್ರ ನಮ್ಮ ಕರ್ತವ್ಯ. ಫಲ ತನ್ನನ್ನು ತಾನು</p>

<!-- 349-5/0302-->
<p>ಅನುಸರಿಸುವುದು. ಯಾವುದಾದರೂ ಸಮಾಜದ ಸಂಸ್ಥೆಗಳು ನೀವು ದೇವರಾಗುವುದಕ್ಕೆ ಅಡ್ಡಿ ಬಂದರೆ ಕ್ರಮೇಣ ಆತ್ಮಶಕ್ತಿಯ ಎದುರಿಗೆ ಅವು ಬಾಗಿ ದೂರ ಸರಿಯುವುವು. ನಾನು ಭವಿಷ್ಯವನ್ನು ನೋಡುವುದಿಲ್ಲ, ನೋಡುವುದಕ್ಕೆ ಇಚ್ಛೆಯೂ ಇಲ್ಲ. ಒಂದು ದೃಶ್ಯ ಮಾತ್ರ ಹಗಲಿನಂತೆ ಸ್ಪಷ್ಟವಾಗಿ ನನ್ನ ಕಣ್ಣ ಮುಂದೆ ಕಾಣುತ್ತಿದೆ - ಅದೇ ಪುರಾತನ ಮಾತೆ ಪುನಃ ಜಾಗ್ರತಳಾಗಿರುವಳು, ತನ್ನ ಸಿಂಹಾಸನದ ಮೇಲೆ ಮಂಡಿಸಿರುವಳು. ಎಂದಿಗಿಂತ ಹೆಚ್ಚು ಶೋಭಾಯಮಾನಳಾಗಿರುವಳು. ಆ ಮಹಾತಾಯಿಯನ್ನು ಜಗತ್ತಿಗೆಲ್ಲ ಶಾಂತಿವಾಣಿಯಲ್ಲಿ, ಆಶೀರ್ವಾದ ವಾಣಿಯಲ್ಲಿ ಸಾರಿ.</p>
<p>ಅನವರತವೂ ಪ್ರೀತಿ ಮತ್ತು ಸೇವೆ ಇವುಗಳಲ್ಲಿ ನಿಮ್ಮವನಾಗಿರುವ,</p>
<p>ವಿವೇಕಾನಂದ</p>

<!-- 349-5/0303-->
<p>೨. ಡಾಕ್ಟರ್ ಪಾಲ್ ಡಾಯ್ಸನ್ *</p>
<p>(ಬ್ರಹ್ಮವಾದಿನ್ ಮಾಸಪತ್ರಿಕೆಗೆ ಬರೆದ ಲೇಖನ) ಸುಮಾರು ಒಂದು ದಶಕದ ಹಿಂದೆ, ಅಷ್ಟೇನೂ ಶ್ರೀಮಂತನಲ್ಲದ ಒಬ್ಬ ಜರ್ಮನ್ ಪಾದ್ರಿಯ ಎಂಟು ಮಕ್ಕಳ ಪೈಕಿ ಒಬ್ಬನಾದ ಯುವಕನು, ಪ್ರೊಫೆಸರ್ ಲಾಸನ್ ಎಂಬುವವರು ತನಗೆ ಅರಿಯದ ಒಂದು ಭಾಷೆ ಮತ್ತು ಸಾಹಿತ್ಯದ ಮೇಲೆ ಉಪನ್ಯಾಸ ಮಾಡುತ್ತಿದ್ದುದನ್ನು ಕೇಳಿದನು. ಅದು ಸಂಸ್ಕೃತ, ಆಗಿನ ಕಾಲದಲ್ಲಿ ಈ ಭಾಷೆ, ಐರೋಪ್ಯ ತಾತ್ರಿಕರಿಗೆ ಬಹಳ ಅಪರಿಚಿತವಾಗಿತ್ತು. ಉಪನ್ಯಾಸಗಳು ಉಚಿತವಾಗಿಯೇ ಇದ್ದವು. ಈಗಲೂ ಕೂಡ ಸಂಸ್ಕೃತ ಭಾಷೆಯನ್ನು ಬೋಧಿಸಿ ಜೀವನೋಪಾಯವನ್ನು ಸಂಪಾದಿಸಬೇಕಾದರೆ ಯಾವುದೇ ಐರೋಪ್ಯ ವಿಶ್ವವಿದ್ಯಾ ನಿಲಯದಲ್ಲಿ ಬಹಳ ಕಷ್ಟ. ವಿಶ್ವವಿದ್ಯಾನಿಲಯ ಹಾಗೆ ಮಾಡಬಯಸುವವನಿಗೆ ಪ್ರೋತ್ಸಾಹ ಕೊಟ್ಟರೆ ಮಾತ್ರ ಸಾಧ್ಯ.</p>
<p>ಜರ್ಮನಿಯಲ್ಲಿ ಸಂಸ್ಕೃತ ಪಾಂಡಿತ್ಯವನ್ನು ಪ್ರಚಾರಕ್ಕೆ ತಂದ ಧೀರರಾದ ಜರ್ಮನ್ ಪಂಡಿತರಲ್ಲಿ ಲಾಸೆನ್ ಕೊನೆಯವರು ಎಂದೇ ಹೇಳಬಹುದು. ನಿಜವಾಗಿಯೂ ಅವರು ಧೀರರಾಗಿದ್ದರು. ಆ ಸಮಯದಲ್ಲಿ ಜ್ಞಾನದ ವಿಷಯದಲ್ಲಿ ಶುದ್ಧ, ನಿಃಸ್ವಾರ್ಥ ಪ್ರೇಮವನ್ನು ಮಾತ್ರ ಹೊಂದಿದ್ದ ಜರ್ಮನ್ ವಿದ್ವಾಂಸರು ಭಾರತೀಯ ಸಾಹಿತ್ಯದ ವಿಷಯದಲ್ಲಿ ಬೇರೆ ಯಾವ ಕಾರಣಕ್ಕೆ ತಾನೆ ಆಸಕ್ತಿಯನ್ನು ಹೊಂದಿರಲು ಸಾಧ್ಯ? ಆ ಹಿರಿಯ ಪಂಡಿತರು ಶಾಕುಂತಲದ ಒಂದು ಅಂಕವನ್ನು ವಿವರಿಸುತ್ತಿದ್ದರು. ಅಂದಿನ ದಿನ ನಮ್ಮ ಯುವಕನಷ್ಟು ಉತ್ಸಾಹದಿಂದಲೂ ಏಕಾಗ್ರತೆಯಿಂದಲೂ ಅದನ್ನು ಮತ್ತಾರೂ ಕೇಳುತ್ತಿರಲಿಲ್ಲ. ವಿವರಿಸುತ್ತಿದ್ದ ಕಥಾ ವಿಷಯವಾದರೊ ಸ್ವಾರಸ್ಯವಾಗಿತ್ತು, ಅದ್ಭುತವಾಗಿತ್ತು. ಆದರೆ ಅದೆಲ್ಲಕ್ಕಿಂತ ಅದ್ಭುತವಾಗಿದ್ದುದ್ದು ಅವರಿಗೆ ಅಪರಿಚಿತವಾಗಿದ್ದ ಸಂಸ್ಕೃತ ಭಾಷೋಚ್ಛಾರಣೆ, ಅದರಲ್ಲಿಯೂ ಆ ಸಂಸ್ಕೃತ ವ್ಯಂಜನಾಕ್ಷರಗಳ ಉಚ್ಚಾರಣೆಯಂತೂ ಐರೋಪ್ಯರಿಗೆ ಅಷ್ಟು ಕಷ್ಟವಾಗಿತ್ತು. ಆದರೂ ಅದರಲ್ಲಿ ಒಂದು ಅದ್ಭುತವಾದ ಆಕರ್ಷಣೆಯಿತ್ತು. ಅಂದು ಯುವಕನು ರಾತ್ರಿ ತನ್ನ ಬಿಡಾರಕ್ಕೆ ಹಿಂತಿರುಗಿದನು. ಆದರೆ ಅವನು ಯಾವುದನ್ನು ಕೇಳಿದ್ದನೋ ಅದನ್ನು ನಿದ್ರೆಯು ಮರೆಸುವ ಸ್ಥಿತಿಯಲ್ಲಿರಲಿಲ್ಲ. ಇದುವರೆಗೂ ಗೊತ್ತಿಲ್ಲದ ಯಾವುದೋ ದೇಶವನ್ನು ಕುರಿತಂತೆ ಒಂದು ಮಿಂಚುನೋಟ ಅವನಿಗೆ ಸಿಕ್ಕಿತು. ಇದುವರೆಗೆ ತಾನು ನೋಡಿದ ಎಲ್ಲಾ ದೇಶಗಳಿಗಿಂತಲೂ ಅದು ಹೆಚ್ಚು ವರ್ಣಮಯವಾಗಿತ್ತು. ಶ್ರದ್ಧಾವಂತನಾದ ಯುವಕನು ಇಂತಹ ಪ್ರಬಲವಾದ ಆಕರ್ಷಣೆಯನ್ನು ಹಿಂದೆಂದೂ ಅನುಭವಿಸಿರಲಿಲ್ಲ. ಇಂತಹ ಆಕರ್ಷಣೆ ಇದೇ ಪ್ರಥಮ ಬಾರಿಯಾಗಿತ್ತು.</p>
<p>- ಇವನ ಸ್ನೇಹಿತರೆಲ್ಲ, ಸ್ವಾಭಾವಿಕವಾಗಿ ಇವನ ಅಭೂತಪೂರ್ವ ಬುದ್ಧಿಶಕ್ತಿ ಪರಿಣತವಾಗುವುದನ್ನು ಕಾತರದಿಂದ ಕಾಯುತ್ತಿದ್ದರು. ಇವನು ಬಹಳ ಬೇಗಲೇ ವಿದ್ವಾಂಸರ ವೃತ್ತಿಯನ್ನು ಕೈಗೊಂಡು ಅದರಿಂದ ಗೌರವ, ಕೀರ್ತಿ ಮತ್ತು ಎಲ್ಲಕ್ಕಿಂತ *<span class="en"> CW. Vol IV, P 272</span></p>

<!-- 349-5/0304-->
<p>ಹೆಚ್ಚಾಗಿ ಒಳ್ಳೆಯ ಸಂಬಳ ಮತ್ತು ಸ್ಥಾನಗಳನ್ನು ಪಡೆಯುವನು ಎಂದು ನಿರೀಕ್ಷಿಸಿದ್ದರು. ಆದರೆ ಮಧ್ಯೆ ಈ ಸಂಸ್ಕೃತ ಅಡಚಣೆಯಾಗಿ ಬಂತು. ಯೂರೋಪಿನ ವಿದ್ವಾಂಸರು ಆಗ ಸಂಸ್ಕೃತದ ಹೆಸರನ್ನೇ ಕೇಳಿರಲಿಲ್ಲ. ಆಗ ಅದರಿಂದ ಹಣ ಸಿಕ್ಕುವುದು, ನಾನು ಮೊದಲೇ ಹೇಳಿದಂತೆ, ಆಗ ಇರಲಿ ಈಗಲೂ ಸಾಧ್ಯವಿಲ್ಲ. ಆದರೂ ಆ ಭಾಷೆಯನ್ನು ಕಲಿತುಕೊಳ್ಳಬೇಕೆಂಬ ಆಸೆ ಅವನಿಗೆ ಉತ್ಕಟವಾಗಿತ್ತು.</p>
<p>ಈಗಿನ ಕಾಲದ ಭಾರತೀಯರಾದ ನಮಗೆ ಇದು ಹಾಗಿರಲು ಹೇಗೆ ಸಾಧ್ಯ ಎಂಬುದನ್ನು ತಿಳಿಯುವುದು, ದುರದೃಷ್ಟವಶಾತ್ ದುಸ್ಸಾಧ್ಯ. ಆದರೆ ಈಗಲೂ ಕೂಡ ವಾರಣಾಸಿ, ನಾದಿಯಾ ಮತ್ತು ಇತರ ಸ್ಥಳಗಳಲ್ಲಿ ಪಂಡಿತರಲ್ಲಿ ಕೆಲವರು ಹಿರಿಯರು ಮತ್ತು ಕಿರಿಯರು ಜ್ಞಾನದಾಹದಿಂದ ಉನ್ಮತ್ತರಾಗಿರುವವರನ್ನು ನೋಡುತ್ತೇವೆ. ಇಂತಹವರು ಬಹಳವಾಗಿ ಸಂನ್ಯಾಸಿಗಳ ವರ್ಗದಲ್ಲಿರುವರು. ಈಗಿನ ಕಾಲದ ಹಿಂದೂ ವಿದ್ಯಾರ್ಥಿಗಳಿಗಿರುವ ಯಾವ ಸೌಲಭ್ಯಗಳೂ ಇಲ್ಲದೆ, ಅಧ್ಯಯನಕ್ಕೆ ಅದಕ್ಕಿಂತಲೂ ಸಾವಿರ ಪಾಲು ಕಡಿಮೆ ಅವಕಾಶವಿದ್ದರೂ, ಪ್ರತಿರಾತ್ರಿಯೂ ಎಣ್ಣೆ ದೀಪದಲ್ಲಿ ಓಲೇ ಗರಿಯ ಗ್ರಂಥಗಳನ್ನು ಓದುವುದರಲ್ಲಿ ಅವರು ನಿರತರಾಗಿರುತ್ತಿದ್ದರು. ಈ ರೀತಿ ಎಣ್ಣೆದೀಪದಲ್ಲಿ ಓದುವುದು ಬೇರೆ ದೇಶದವರ ಕಣ್ಣನ್ನು ಹಾಳುಮಾಡುತ್ತಿತ್ತು. ಹಲವು ವಿದ್ಯಾರ್ಥಿಗಳು ನೂರಾರು ಮೈಲಿ ಕಾಲುನಡಿಗೆಯಲ್ಲಿ ಹೋಗುತ್ತಾ ಭಿಕ್ಷಾನ್ನವನ್ನು ಉಣ್ಣುತ್ತಾ, ಯಾವುದಾದರೂ ಅಪರೂಪವಾದ ಓಲೆಗರಿ ಗ್ರಂಥ ಸಿಕ್ಕುವುದೆ, ಪ್ರಖ್ಯಾತನಾದ ಗುರು ಸಿಕ್ಕುವನೆ ಎಂದು ಹುಡುಕುತ್ತಿದ್ದರು. ತಮ್ಮ ದೇಹ ಮತು. ಮನಸ್ಸಿನ ಶಕ್ತಿಯನ್ನೆಲ್ಲಾ ವಿದ್ಯಾಭ್ಯಾಸಕ್ಕಾಗಿ ಕೇಂದ್ರೀಕರಿಸುತ್ತಿದ್ದರು. ವರ್ಷವರ್ಷವೂ, ಕೂದಲು ಬೆಳ್ಳಗಾಗುವವರೆಗೆ, ವೃದ್ದಾಪ್ಯದಿಂದ ನಡೆಯಲು ಆಗದವರೆಗೆ ಹಾಗೆ ಇರುತ್ತಿದ್ದರು. ದೇವರ ದಯೆಯಿಂದ, ಅಂತಹ ವಿದ್ಯಾರ್ಥಿಗಳು ಈಗಲೂ ಭರತಖಂಡದಿಂದ ಕಣ್ಮರೆಯಾಗಿಲ್ಲ. ಈಗ ಭಾರತವು ಯಾವುದನ್ನು ಜ್ಞಾನನಿಧಿ ಎಂದು ಭಾವಿಸಿ ಹೆಮ್ಮೆಪಡುವುದೋ ಅವೆಲ್ಲ ಹಿಂದಿನಕಾಲದ ಪ್ರಖ್ಯಾತ ವಿದ್ವಾಂಸರ ಶ್ರಮದ ಫಲವಾಗಿದೆ. ಆಗಿನ ಕಾಲದ ವಿದ್ವಾಂಸರಲ್ಲಿದ್ದ ಪಾಂಡಿತ್ಯದ ಆಳ, ಅವರಲ್ಲಿದ್ದ ನಿಃಸ್ವಾರ್ಥದೃಷ್ಟಿ, ಮತ್ತು ಜ್ಞಾನಶ್ರದ್ದೆ ಇವುಗಳನ್ನೆಲ್ಲಾ ಈಗಿನ ಕಾಲದ ಭರತಖಂಡದ ವಿಶ್ವವಿದ್ಯಾನಿಲಯಗಳಿಂದ ಹೊರಬರುತ್ತಿರುವವರೊಂದಿಗೆ ಹೋಲಿಸಿ ನೋಡಿದಾಗ ಈ ಮಾತು ಸ್ಪಷ್ಟವಾಗುವುದು. ತಮ್ಮ ಹಿಂದಿನ ಕಾಲಕ್ಕೆ ತಕ್ಕಂತಹ ಸ್ಥಾನವನ್ನು ಪುನಃ ಭರತಖಂಡವು ಗಳಿಸಬೇಕಾದರೆ ನಮ್ಮ ದೇಶದ ಜನ ಜೀವನದಲ್ಲಿ ನಿಃಸ್ವಾರ್ಥವಾದ, ನಿಜವಾದ ಪಾಂಡಿತ್ಯವನ್ನು ಗಳಿಸುವುದರಲ್ಲಿ ಅಪೂರ್ವವಾದ ಶ್ರದ್ದೆ ಪುನಃ ಅಭಿವೃದ್ಧಿಯಾಗಬೇಕು. ಇಂತಹ ಜ್ಞಾನಾಕಾಂಕ್ಷೆಯೇ ಜರ್ಮನಿಯು ಈಗಿನ ಸ್ಥಿತಿಯಲ್ಲಿ ಇರುವುದಕ್ಕೆ ಕಾರಣವಾಗಿದೆ; ಪ್ರಪಂಚದ ಅಗ್ರ ಭಾಗದಲ್ಲಿರುವ ರಾಷ್ಟ್ರವಲ್ಲದೇ ಇದ್ದರೂ ಹಾಗೆ ಅಗ್ರ ಭಾಗದಲ್ಲಿರುವ ರಾಷ್ಟ್ರಗಳಲ್ಲಿ ಒಂದನ್ನಾಗಿ ಮಾಡಿದೆ.</p>
<p>ಈ ಜರ್ಮನ್ ವಿದ್ಯಾರ್ಥಿಯಲ್ಲಿ ಸಂಸ್ಕೃತವನ್ನು ಅಭ್ಯಾಸಮಾಡುವ ಅಭಿಲಾಷೆಯು ಉತ್ಕಟವಾಗಿತ್ತು. ಸಂಸ್ಕೃತವನ್ನು ಕಲಿಯುವುದು ದೀರ್ಘಕಾಲದ ಶ್ರಮಸಾಧ್ಯವಾದ ವಿದ್ಯೆ. ಇವನ ಜೀವನದಲ್ಲಿ ಕೂಡ ಪ್ರಪಂಚದ ಎಲ್ಲಾ ಕಡೆಗಳಂತೆಯೇ, ಪಾಂಡಿತ್ಯವನ್ನು</p>

<!-- 349-5/0305-->

<p>ಸಂಪಾದನೆ ಮಾಡುವುದಕ್ಕೆ ಶ್ರಮ, ಅಪ್ರತಿಹತವಾದ ಇಚ್ಛಾಶಕ್ತಿ ಇವುಗಳೆಲ್ಲವೂ ಬೇಕಾಗಿತ್ತು. ಇದರಿಂದ ಸಾಹಸಪಟ್ಟು, ಜಯವನ್ನು ಸಂಪಾದಿಸಲು ಸಾಧ್ಯವಾಯಿತು. ಆತನಿಗೆ ಜಯ ಬಂದದ್ದು ಹೀಗೆ. ಈಗ ಯೂರೋಪಿನಲ್ಲಿ ಮಾತ್ರವಲ್ಲ, ಭರತಖಂಡದಲ್ಲಿ ಕೂಡ ಪಾಲ್ ಡಾಯಸನ್ ಹೆಸರು ಗೊತ್ತಿದೆ. ಆತ ಈಗ ಕೀಲ್ ವಿಶ್ವವಿದ್ಯಾನಿಲಯದಲ್ಲಿ ತತ್ತ್ವಶಾಸ್ತ್ರದ ಪ್ರಾಧ್ಯಾಪಕ ನಾಗಿರುವನು. ನಾನು ಅಮೆರಿಕ ಮತ್ತು ಯೂರೋಪ್ ದೇಶಗಳ ಕೆಲವು ಸಂಸ್ಕೃತ ಪ್ರಾಧ್ಯಾಪಕರನ್ನು ನೋಡಿರುವೆನು. ಅವರಲ್ಲಿ, ಕೆಲವರಿಗೆ, ವೇದಾಂತದ ಭಾವನೆಗಳ ವಿಷಯದಲ್ಲಿ ಹೆಚ್ಚಿನ ಸಹಾನುಭೂತಿ ಇದೆ. ಅವರ ಪಾಂಡಿತ್ಯ, ತೀಕ್ಷ್ಮಬುದ್ದಿ ಮತ್ತು ನಿಃಸ್ವಾರ್ಥ ಸೇವೆಯನ್ನು ನಾನು ಮೆಚ್ಚುತ್ತೇನೆ. ಆದರೆ ಪಾಲ್ ಡಾಯಸನ್ - ತನ್ನನ್ನು ತಾನು ಸಂಸ್ಕೃತದಲ್ಲಿ ದೇವಸೇನ ಎಂದು ಕರೆದುಕೊಳ್ಳುತ್ತಾನೆ - ಮತ್ತು ವಯೋವೃದ್ಧನೂ ಜ್ಞಾನವೃದ್ಧನೂ ಆದ ಮ್ಯಾಕ್ಸ್ ಮುಲ್ಲರ್ ಇವರು ಭಾರತೀಯ ಭಾವನೆಗಳ ಮತ್ತು ಭರತಖಂಡದ ನಿಜವಾದ ಸ್ನೇಹಿತರೆಂದು ನಾನು ಭಾವಿಸುತ್ತೇನೆ. ಕೀಲ್‌ನ ಉತ್ಸಾಹ ಪೂರಿತ ವೇದಾಂತಿಯನ್ನು ನಾನು ಪ್ರಥಮಬಾರಿ ಭೇಟಿಮಾಡಿದ್ದು ನನ್ನ ಬದುಕಿನ ಅತ್ಯಂತ ಮಧುರವಾದ ಘಟನೆ. ಅವನೊಡನೆ ಇಂಡಿಯಾ ದೇಶದಲ್ಲೆಲ್ಲಾ ಸುತ್ತಾಡಿದ ಅವನ ವಿನೀತಳಾದ ಹೆಂಡತಿ, ಅವರ ಮುದ್ದು ಮಗಳು, ಇವರೆಲ್ಲ ನನ್ನೊಡನೆ ಜರ್ಮನಿ, ಹಾಲೆಂಡ್ ಮತ್ತು ಇಂಗ್ಲೆಂಡಿನಲ್ಲಿ ಸಂಚಾರಮಾಡಿದರು. ನನ್ನ ಜೀವನದಲ್ಲಿ ಹೃದಯಸ್ಪರ್ಶಿಯಾದ ಅನುಭವ ಇದು.</p>
<p>ಯೂರೋಪಿನ ಪ್ರಪ್ರಥಮ ಸಂಸ್ಕೃತ ವಿದ್ವಾಂಸರು ವಿಮರ್ಶಾತ್ಮಕ ಬುದ್ದಿಗಿಂತ ಹೆಚ್ಚು ಕಲ್ಪನಾಜೀವಿಗಳಾಗಿ ಸಂಸ್ಕೃತದ ಅಧ್ಯಯನಕ್ಕೆ ತೊಡಗಿದರು. ಅವರಿಗೆ ಒಂದು ಸ್ವಲ್ಪ ಗೊತ್ತಿತ್ತು, ಆ ಅಲ್ಪದಿಂದ ಮಹತ್ತಾದುದನ್ನು ನಿರೀಕ್ಷಿಸುತ್ತಿದ್ದರು. ಅನೇಕವೇಳೆ ತಮಗೆ ತಿಳಿದಿದ್ದ ಅಲ್ಪವನ್ನೇ ತುಂಬಾ ಮಹತ್ತರವಾದುದು ಎಂದು ಭಾವಿಸತೊಡಗಿದ್ದರು. ಆಗಿನ ಕಾಲದಲ್ಲಿ ಶಾಕುಂತಲ ನಾಟಕವನ್ನು, ಭಾರತೀಯ ತತ್ವದ ಶ್ರೇಷ್ಠಕೃತಿ ಎಂದು ಭಾವಿಸಿದ ಜನರೂ ಇದ್ದರು ! ಇವರ ನಂತರ ಆಳವಿಲ್ಲದ ವಿಮರ್ಶಕರ ಪಡೆ ಬಂದಿತು. ಸ್ವಾಭಾವಿಕವಾಗಿ ಇವರು ಪ್ರಗತಿಗೆ ವಿರೋಧವಾಗಿದ್ದರು. ಅವರಿಗೆ ಸಂಸ್ಕೃತ ಹೆಚ್ಚು ಕಡಿಮೆ ಗೊತ್ತೇ ಇರಲಿಲ್ಲ. ಅವರು ಸಂಸ್ಕೃತ ಭಾಷಾಧ್ಯಯನದಿಂದ ಯಾವ ಪ್ರಯೋಜನವೂ ಇಲ್ಲ ಎಂದು ಭಾವಿಸಿದ್ದರು. ಪೌರ್ವಾತ್ಯ ದೇಶದ ಪ್ರತಿಯೊಂದನ್ನೂ ಹಾಸ್ಯಮಾಡತೊಡಗಿದರು. ಪ್ರಥಮದಲ್ಲಿ ವಿಮರ್ಶಾತ್ಮಕ ಬುದ್ದಿಯಿಲ್ಲದ, ಕಲ್ಪನೆಯಿಂದ ಪ್ರೇರಿತರಾದ ವಿದ್ವಾಂಸರು ಭರತಖಂಡದ ಪ್ರತಿಯೊಂದೂ ಗುಲಾಬಿ, ಕಸ್ತೂರಿ ಎಂದು ಭಾವಿಸಿದ್ದರು. ಹೊಸದಾಗಿ ಬಂದ ವಿಮರ್ಶಕರು ಮತ್ತೊಂದು ಅತಿಗೆ ಹೋದರು. ಅವರ ನಿರ್ಣಯಗಳಲ್ಲಿ ಅಷ್ಟೇ ಬಾಧಕಗಳಿದ್ದವು; ಅವು ಅಷ್ಟೇ ಊಹಾಕಲ್ಪಿತಗಳಾಗಿದ್ದವು. ಸಹಾನುಭೂತಿ ಇಲ್ಲದೆ ಅವಸರದಿಂದ ಒಂದು ನಿರ್ಣಯಕ್ಕೆ ಬಂದ ವಿದ್ವಾಂಸರು ಮತ್ತು ವಿಮರ್ಶಕರು, ಸಂಸ್ಕೃತ ಭಾಷೆಯ ಗಂಧವೇ ಗೊತ್ತಿಲ್ಲದ ಸಭಿಕರೆದುರಿಗೆ ಮಾತನಾಡಿ ಅವರ ಪ್ರೋತ್ಸಾಹದಿಂದ ಇನ್ನೂ ಹೆಚ್ಚಿನ ದಿಟ್ಟತನವನ್ನು</p>

<!-- 349-5/0306-->
<p>ತೋರಿದರು. ಇಂತಹ ವಿಮರ್ಶಾತ್ಮಕ ಪಾಂಡಿತ್ಯದ ಪರಿಣಾಮವಾಗಿ ಬಂದ ಫಲಗಳು ಹಾಸ್ಯಾಸ್ಪದವಾಗಿದ್ದವು. ಇದ್ದಕ್ಕೆ ಇದ್ದಂತೆಯೇ ಹಿಂದೂವು ಎಚ್ಚತ್ತು ನೋಡುತ್ತಾನೆ ! ತನ್ನದು ಏನಿತ್ತೊ ಅದೆಲ್ಲವೂ ಮಾಯವಾಗಿತ್ತು. ಯಾವುದೋ ಒಂದು ದೇಶದ ಅಪರಿಚಿತರು ಇವನ ಕಲಾಸಂಪತ್ತನ್ನೆಲ್ಲಾ ದೋಚಿಕೊಂಡು ಹೋಗಿದ್ದರು. ಅನ್ಯರು ಭಾರತೀಯನ ಕಳೆದುಳಿದ ವೈಜ್ಞಾನಿಕ ಸಂಪತ್ತನ್ನೆಲ್ಲಾ ಅಪಹರಿಸಿದ್ದರು. ಅವನ ಧರ್ಮವೂ ಅವನದಾಗಿರಲಿಲ್ಲ ! ಅವನ ಧರ್ಮ ಕೂಡ ಎಲ್ಲೋ ಹೊರಗಿನಿಂದ ಬಂದ ಧರ್ಮವೆಂದು ಸಾರಿದ್ದರು. ವಿದ್ವಾಂಸರು ಸ್ವತಂತ್ರವಾಗಿ ಸಂಶೋಧನೆ ನಡೆಸಿ, ಆ ಸಂಶೋಧನೆಗಳ ಫಲವು ಪರಸ್ವರ ಸಂಘರ್ಷಣೆಗೆ ಒಳಗಾದುದರಿಂದ ಒಂದು ಉತ್ತಮ ಕಾಲವು ಮೂಡಿತು. ನಿಜವಾದ ಪಕ್ವವಾದ ಪಾಂಡಿತ್ಯವಿಲ್ಲದೆ, ಬರೀ ಸಾಹಸದಿಂದಲೇ ಹೊರಟರೆ ಪೌರಾತ್ಯ ಸಂಶೋಧನೆ ಬರೀ ಹಾಸ್ಯಾಸ್ಪದವಾದ ನಿಷ್ಟ್ರಯೋಜಕತೆಯಲ್ಲಿ ಕೊನೆಗಾಣುವುದೆಂದು ಅರಿತರು; ಇಂಡಿಯಾ ದೇಶದಲ್ಲಿರುವ ಪರಂಪರೆಯನ್ನು ನಿಕೃಷ್ಟವಾಗಿ ತಿರಸ್ಕರಿಸಕೂಡದು, ಹಲವರು ಕನಸಿನಲ್ಲಿಯೂ ಕಾಣದ ಅದ್ಭುತವಾದ ಸತ್ಯಗಳು ಅವುಗಳಲ್ಲಿ ಇವೆ ಎಂಬುದನ್ನು ಮನಗಂಡರು.</p>
<p>ಈಗ ಯೂರೋಪಿನಲ್ಲಿ ಹೊಸ ರೀತಿಯ ಸಂಸ್ಕೃತ ವಿದ್ವಾಂಸರು ಬರುತ್ತಿರುವುದು ಒಂದು ಸಂತೋಷದ ಸುದ್ದಿ. ಅವರಲ್ಲಿ ಭಾರತೀಯ ಭಾವನೆಗೆ ಗೌರವ, ಸಹಾನುಭೂತಿಗಳು ಇವೆ. ವಿದ್ಯಾಸಂಪನ್ನರು ಅವರು. ಉತ್ತಮವರ್ಗಕ್ಕೆ ಸೇರಿದವರಾದುದರಿಂದ ಅವರಲ್ಲಿ ಗೌರವವಿದೆ. ಅವರು ವಿದ್ಯಾವಂತರಾದುದರಿಂದ ಸಹಾನುಭೂತಿ ಇದೆ. ಹಳೆಯದನ್ನೂ ಹೊಸದನ್ನೂ ಒಂದುಗೂಡಿಸುವ ಕೊಂಡಿಯೇ ನಮ್ಮ ಮ್ಯಾಕ್ಸ್ ಮುಲ್ಲರ್, ಪಾಶ್ಚಾತ್ಯ ಪಂಡಿತರುಗಳಿಗೆಲ್ಲರಿಗಿಂತಲೂ ಹೆಚ್ಚಾಗಿ ಹಿಂದೂಗಳು ಮ್ಯಾಕ್ಸ್ ಮುಲ್ಲರಿಗೆ ಋಣಿಗಳಾಗಿರಬೇಕು. ಅವರು ತಾವು ಯುವಕರಾಗಿದ್ದಾಗ ಎಂತಹ ಮಹೋನ್ನತ ಕಾರ್ಯವನ್ನು ತೆಗೆದುಕೊಂಡು ತಮ್ಮ ವೃದ್ಧಾಪ್ಯದಲ್ಲಿ ಅದನ್ನು ಜಯಪ್ರದವಾಗಿ ಕೊನೆಗಾಣಿಸಿರುವರು ಎಂಬುದನ್ನು ನೋಡಿದರೆ ನನಗೆ ವಿಸ್ಮಯವಾಗುವುದು. ಯಾರ ಸಹಾಯವೂ ಇಲ್ಲದೆ, ಹಳೆಯ ಓಲೆಗರಿಗಳನ್ನು ಓದುತ್ತಾ - ಹಿಂದೂಗಳಿಗೂ ಕೂಡ ಅದನ್ನು ಓದುವುದು ಅಷ್ಟು ಸುಲಭವಲ್ಲ - ಮತ್ತು ಇಂಡಿಯಾ ದೇಶದಲ್ಲಿ ಕೂಡ ಇಂತಹ ಪ್ರಾವೀಣ್ಯವನ್ನು ಪಡೆಯಲು ಒಬ್ಬನ ಜೀವಮಾನವೇ ಬೇಕು - ಇಂತಹ ವ್ಯಕ್ತಿಯನ್ನು ಕುರಿತು ಆಲೋಚಿಸಿ ! ಅವರಿಗೆ ಯಾವ ಪಂಡಿತನ ಸಹಾಯವೂ ಇರಲಿಲ್ಲ. (ಅಮೆರಿಕನ್ನರು ಹೇಳುವಂತೆ ಯಾವ ಪಂಡಿತರಿಗೆ ತಿಂಗಳಿಗೆ ಹತ್ತು ಶಿಲ್ಲಿಂಗ್ ಕೊಟ್ಟರೆ ಯಾವ ವಿಷಯವನ್ನು ಬೇಕಾದರೂ ಪಡೆಯಬಹುದಾಗಿ, ಮತ್ತು ಯಾರ ಹೆಸರನ್ನು ಹೊಸ ಸಂಶೋಧನಾ ಪುಸ್ತಕದ ಪೀಠಿಕೆಯಲ್ಲಿ ಪ್ರಸ್ತಾಪಿಸಿದರೆ ಸಾಕಾಗಿತ್ತೋ ಅಂಥ ಪಂಡಿತರ ನೆರವು ಕೂಡ ಅವರಿಗೆ ಇರಲಿಲ್ಲ.) ಸಾಯಣ ಭಾಷ್ಯದ ಸರಿಯಾದ ಪಾಠ ನಿರ್ಣಯಕ್ಕಾಗಿ, ಅಲ್ಲಿ ಬರುವ ಕೆಲವು ವಾಕ್ಯಗಳಿಗೆ ಅರ್ಥವನ್ನು ನಿಶ್ಚಯಿಸುವುದಕ್ಕಾಗಿ, ಹಲವು ದಿನಗಳ ಕಾಲ, ಕೆಲವು ವೇಳೆ ಹಲವು ತಿಂಗಳುಗಳು ಕಾಲ ಕಳೆಯುತ್ತಿದ್ದುದನ್ನು ಚಿಂತಿಸಿ ನೋಡಿ. ಕೊನೆಗೆ</p>

<!-- 349-5/0307-->

<p>ವೇದಸಾಹಿತ್ಯದ ಕಾಡಿನೊಳಗೆ, ಅನಂತರ ಎಲ್ಲರಿಗೂ ಹೋಗಲು ಒಂದು ಸುಲಭವಾದ ದಾರಿಯನ್ನು ಮಾಡುವುದರಲ್ಲಿ ಅವರು ಜಯಶೀಲರಾದರು. ಅವರು ಮತ್ತು ಅವರು ಮಾಡಿದ ಮಹಾ ಕೆಲಸವನ್ನು ಯೋಚಿಸಿ ನೋಡಿ. ಅನಂತರ ಅವರು ನಮಗೆ ಏನಾಗಬೇಕು ಎಂಬುದನ್ನು ಆಲೋಚಿಸಿ, ಅವರು ತಮ್ಮ ಹಲವು ಬರವಣಿಗೆಯಲ್ಲಿ ಏನನ್ನು ಹೇಳುವರೋ ಅದನ್ನೆಲ್ಲಾ ನಾವು ಒಪ್ಪಬೇಕಾಗಿಲ್ಲ. ನಿಜವಾಗಿಯೂ ಇಂತಹ ಒಪ್ಪಿಗೆ ಸಾಧ್ಯವೇ ಇಲ್ಲ. ಒಪ್ಪಲಿ, ಒಪ್ಪದೇ ಇರಲಿ, ಈ ಒಬ್ಬ ಮನುಷ್ಯ ಸಾವಿರಾರು ಜನರಿಗಿಂತ ಹೆಚ್ಚಾಗಿ, ನಮ್ಮ ಪೂರ್ವಿಕರ ವಿದ್ಯೆಯನ್ನು ರಕ್ಷಿಸಿದ್ದಾರೆ, ಪ್ರಚಾರ ಮಾಡಿದ್ದಾರೆ, ಅದನ್ನು ಜನ ಮೆಚ್ಚುವಂತೆ ಮಾಡಿದ್ದಾರೆ. ನಮ್ಮಲ್ಲಿ ಯಾರೂ ಈ ಕೆಲಸವನ್ನು ಮಾಡಲಾರರು. ಅವರು ಗೌರವ ಮತ್ತು ಪ್ರೀತಿಯಿಂದ ತುಂಬಿ ತುಳುಕಾಡುವ ಹೃದಯದಿಂದ ಈ ಕರ್ತವ್ಯವನ್ನು ನಿರ್ವಹಿಸಿರುವರು.</p>
<p>ಮ್ಯಾಕ್ಸ್ ಮುಲ್ಲರ್ ಒಂದು ಹೊಸಕಾರ್ಯದ ಪ್ರಪ್ರಥಮ ಮುಂದಾಳಾದರೆ, ಡಾಯ್ಸನ್ ನಿಜವಾಗಿಯೂ ಅವರನ್ನು ಅನುಸರಿಸಿ ಬಂದ ಯುವಕ ಮಂಡಲಿಯಲ್ಲಿ ಒಬ್ಬನಾಗಿರುವನು. ಹಿಂದಿನ ವಿದ್ವಾಂಸರಲ್ಲಿದ್ದ ಕೇವಲ ಭಾಷಾಶಾಸ್ತ್ರದ ಆಸಕ್ತಿಯು ನಮ್ಮ ಪುರಾತನ ಶಾಸ್ತ್ರದ ಗಣಿಯಲ್ಲಿದ್ದ ಭಾವನೆಗಳನ್ನೂ ಅಧ್ಯಾತ್ಮದ ಅನರ್ಘ ರತ್ನಗಳನ್ನೂ ಕಾಣದಂತೆ ಮಾಡಿತ್ತು. ಮಾಕ್ಸ್ ಮುಲ್ಲರ್ ಆ ಗಣಿಯಿಂದ ಕೆಲವು ಭಾವನೆಗಳನ್ನು ತೆಗೆದು ಹೊರಗೆ ಪ್ರದರ್ಶಿಸಿದರು. ಆಗಿನ ಕಾಲದ ಭಾಷಾಶಾಸ್ತ್ರಜ್ಞರಲ್ಲಿ ಅವರು ಅಗ್ರಗಣ್ಯರಾಗಿದ್ದುದರಿಂದ ಜನರ ಮನಸ್ಸನ್ನು ಆಕರ್ಷಿಸಿದರು. ಡಾಯ್ಸನ್‌ಗೆ ಭಾಷಾಶಾಸ್ತ್ರದ ವಿಷಯದಲ್ಲಿ ಯಾವ ಆಸಕ್ತಿಯೂ ಇಲ್ಲದೇ ಇದ್ದುದರಿಂದಲೂ, ದಾರ್ಶನಿಕನ ತರಬೇತು ಇದ್ದುದರಿಂದಲೂ, ಪುರಾತನ ಗ್ರೀಸ್ ಮತ್ತು ಆಧುನಿಕ ಜರ್ಮನಿಯ ತತ್ವವನ್ನು ಚೆನ್ನಾಗಿ ತಿಳಿದಿದ್ದುದರಿಂದಲೂ, ಉಪನಿಷತ್ತಿನ ತತ್ವದ ಆಳಕ್ಕೆ ಧೈರ್ಯವಾಗಿ ಮುಳುಗಲು ಅವನಿಗೆ ಸಾಧ್ಯವಾಯಿತು. ಅವುಗಳಲ್ಲಿ ಯಾವ ಅಪಾಯವೂ ಇಲ್ಲ ಮತ್ತು ಅವು ತೃಪ್ತಿಯನ್ನು ನೀಡಬಲ್ಲವು ಎಂಬುದನ್ನು ಕಂಡುಕೊಂಡನು. ಅನಂತರ ಅಷ್ಟೇ ಧೈರ್ಯದಿಂದ ಅವುಗಳ ಸತ್ಯಗಳನ್ನು ಇಡೀ ಜಗತ್ತಿಗೆ ಸಾರಿದನು. ವೇದಾಂತದ ಬಗ್ಗೆ ತನ್ನ ಅಭಿಪ್ರಾಯಗಳನ್ನು ಅತ್ಯಂತ ಮುಕ್ತವಾಗಿ ವ್ಯಕ್ತಪಡಿಸಿದ ವಿದ್ವಾಂಸರಲ್ಲಿ ಡಾಯ್ಸನ್ ಅಗ್ರಗಣ್ಯನು. ಇತರ ಬಹುಜನ ವಿದ್ವಾಂಸರು ತನ್ನ ಅಭಿಪ್ರಾಯವನ್ನು ಕುರಿತು ಏನು ಹೇಳಿಯಾರು ಎಂಬುದನ್ನು ಅವನು ಗಮನಿಸುತ್ತಿರಲಿಲ್ಲ. ನಮಗೆ ಈ ಪ್ರಪಂಚದಲ್ಲಿ ಸತ್ಯಕ್ಕೆ ಸಂಬಂಧಪಟ್ಟ ಧೈರ್ಯವಾದ ಸಂದೇಶವನ್ನು ಸಾರುವ ಧೀರವ್ಯಕ್ತಿಗಳು ಬೇಕಾಗಿರುವರು. ಪ್ರಪಂಚದಲ್ಲಿ, ಅದರಲ್ಲೂ ಎಲ್ಲಾ ಕಡೆಗಳಿಗಿಂತಲೂ ಹೆಚ್ಚಾಗಿ ಯುರೋಪಿನಲ್ಲಿ, ಇದು ಅತ್ಯಾವಶ್ಯಕವಾಗಿ ಬೇಕಾಗಿದೆ. ಸಮಾಜದ ಅಭಿಪ್ರಾಯ ಮುಂತಾದುವುಗಳಿಗೆ ಅಂಜಿ ವಿದ್ವಾಂಸರು ತಮ್ಮ ಹೃದಯದಲ್ಲಿ ಯಾವುದು ಸತ್ಯವೆಂದು ತಿಳಿದಿದ್ದರೂ ಅದನ್ನು ಘಂಟಾಘೋಷವಾಗಿ ಸಾರಲು ಶಕ್ತಿ ಇರಲಿಲ್ಲ. ಮ್ಯಾಕ್ಸ್ ಮುಲ್ಲರ್ ಮತ್ತು ಡಾಯ್ಸನ್ ಅವರು ಬಹಿರಂಗವಾಗಿ ಸತ್ಯವನ್ನು ವ್ಯಕ್ತಪಡಿಸಿದುದಕ್ಕಾಗಿ ಅವರ ಮಹಿಮೆ ಇನ್ನೂ ಹೆಚ್ಚುವುದು.</p>

<!-- 349-5/0308-->
<p>ಅನಂತರ ನಮ್ಮ ತತ್ವಚಿಂತನೆಯಲ್ಲಿ, ಅದರಲ್ಲಿಯೂ ಅನುಷ್ಠಾನರಂಗದಲ್ಲಿ ಬೆಳೆದ ಅನಾವಶ್ಯಕವಾದ ಕಳೆಗಳನ್ನು ನಮಗೆ ತೋರುವುದರಲ್ಲಿಯೂ ಅವರು ಅಷ್ಟೇ ಧೀರರಾಗಿರಲಿ ! ಈಗತಾನೆ ಇಂತಹ ನಿಜವಾದ ಸ್ನೇಹಿತರ ಆವಶ್ಯಕತೆಯು ನಮಗೆ ಹೆಚ್ಚು ಇದೆ. ಈಗ ಇಂಡಿಯಾ ದೇಶದಲ್ಲಿ ಎರಡು ದೊಡ್ಡ ತೊಡಕುಗಳು ಇವೆ - ಒಂದು ಅತಿರೇಕವೆಂದರೆ ಪ್ರತಿಯೊಂದು ಗ್ರಾಮದ ಆಚಾರವನ್ನೂ ಶಾಸ್ತ್ರಗಳ ಸಾರವೆಂದು ಬಗೆದು ಸ್ವಲ್ಪವೂ ವಿವೇಚನೆ ಇಲ್ಲದೆ ಅದನ್ನು ಆಚರಿಸುವುದು. ಮತ್ತೊಂದು ಅತಿರೇಕವೆಂದರೆ ನಮ್ಮ ದೇಶದಲ್ಲಿ ಮತ್ತು ಚರಿತ್ರೆಯಲ್ಲಿ ಸ್ತುತ್ಯಾರ್ಹವಾದುದು ಯಾವುದೂ ಇಲ್ಲವೆಂದು ಉಗ್ರವಾಗಿ ಸಾಧಿಸಿ, ಸಾಧ್ಯವಿದ್ದರೆ ಧರ್ಮ ಮತ್ತು ತತ್ ಕ್ಕೆ ಹೆಸರುವಾಸಿಯಾದ ಭರತಖಂಡದ ಎಲ್ಲಾ ಸಾಮಾಜಿಕ ಮತ್ತು ಆಧ್ಯಾತ್ಮಿಕ ಸಂಘಗಳನ್ನೂ ಸಿಡಿಮದ್ದಿನಿಂದ ನಾಶಗೊಳಿಸಲು ಹೋಗುವುದು. ಈ ಎರಡು ಅತಿರೇಕಗಳನ್ನೂ ತಡೆಯಲು ನಮಗೆ ಡಾಯ್ಸನ್‌ರಂತಹ ಮಿತ್ರರ ಆವಶ್ಯಕತೆ ಹೆಚ್ಚಾಗಿದೆ.</p>

<!-- 349-5/0309-->
<p>೩. ಪ್ರೊಫೆಸರ್ ಮ್ಯಾಕ್ಸ್ ಮುಲ್ಲರ್ * (ಬ್ರಹ್ಮವಾದಿನ್ ಮಾಸಪತ್ರಿಕೆಗೆ ಲಂಡನ್ನಿನಿಂದ ೧೮೯೬ರ ಜೂನ್ ೬ರಂದು ಬರೆದು</p>
<p>ಕಳುಹಿಸಿದ ಲೇಖನ) ಕರ್ಮ ಮಾಡುವುದಕ್ಕೆ ಮಾತ್ರ ನಿನಗೆ ಅಧಿಕಾರ, ಅದರಿಂದ ಬರುವ ಫಲಗಳಿಗಲ್ಲ ಎಂಬುದು ಬ್ರಹ್ಮವಾದಿನಿಯ ಆದರ್ಶವಾಗಿರಬೇಕು. ಆದರೂ ಯಾವ ನಿಸ್ಸಹನಾದ ಕೆಲಸಗಾರನೂ, ತಾನು ಕರ್ಮ ಪ್ರಪಂಚದಿಂದ ಕಣ್ಮರೆಯಾಗುವುದಕ್ಕೆ ಮುಂಚೆ ತನ್ನ ಪ್ರಭಾವವನ್ನು ಬೀರದೇ ಹೋಗಲಾಗುವುದಿಲ್ಲ.</p>
<p>ನಮ್ಮ ಕೆಲಸದ ಪ್ರಾರಂಭವೇನೊ ಭವ್ಯವಾಗಿದೆ. ನಮ್ಮ ಸ್ನೇಹಿತರು ತೋರುತ್ತಿರುವ ಒಂದೇ ಸಮನಾದ ಉತ್ಸಾಹವಂತೂ ಎಲ್ಲಾ ಹೊಗಳಿಕೆಯನ್ನೂ ಮಾರಿದೆ, ನಿಷ್ಠೆ, ಉದ್ದೇಶದ ಪಾವಿತ್ರ್ಯ, ಇವು ಕಾಲಕ್ರಮೇಣ ಗೆಲ್ಲುವುದರಲ್ಲಿ ಸಂದೇಹವಿಲ್ಲ. ಈ ಗುಣಗಳಿಂದ ಕೂಡಿರುವವರು ಎಲ್ಲೋ ಕೆಲವರೇ ಆದರೂ ಅವರು ಕೊನೆಗೆ ವಿರೋಧಿಗಳ ತಂಡವನ್ನು ಗೆದ್ದು ನಿಲ್ಲುವುದರಲ್ಲಿ ಸಂದೇಹವಿಲ್ಲ. - ಅತಿಪ್ರಾಕೃತ ಅನುಭವಗಳು ಆಗುವುದು, ಮುಂತಾದ ಎಲ್ಲಾ ವಿಧವಾದ ಕಪಟಗಳಿಂದಲೂ ದೂರವಿರಿ. ಇಂತಹ ಅನುಭವಗಳು ಅಸಾಧ್ಯ ಎಂದಲ್ಲ. ಹೀಗೆ ತನಗೆ ಯಾವುದೊ ಅನುಭವವಾಗಿದೆ ಎಂದು ಕೊಚ್ಚಿಕೊಳ್ಳುವವರ ಹಿಂದೆ 'ಕಾಮ ಕಾಂಚನ ಕೀರ್ತಿ'ಯ ಯಾವುದೋ ಒಂದು ಉದ್ದೇಶ ಇರಬೇಕು. ಶೇಕಡ ತೊಂಭತ್ತು ಮಂದಿ ಈ ಗುಂಪಿಗೆ ಸೇರಿದವರು. ಉಳಿದ ಹತ್ತು ಜನರಲ್ಲಿ ಒಂಭತ್ತು ಜನ ತಾತಿ .ಕರಿಗಿಂತ ಹೆಚ್ಚಾಗಿ ವೈದ್ಯರ ಮೇಲ್ವಿಚಾರಣೆಯಲ್ಲಿರಬೇಕಾದವರು. - ನಾವು ಪ್ರಪ್ರಥಮವಾಗಿ ಸಾಧಿಸಬೇಕಾಗಿರುವುದೆಂದರೆ ಪ್ರತಿಷ್ಠಿತ ಪ್ರಜ್ಞೆ” - ಜ್ಞಾನದಲ್ಲಿ ಪ್ರತಿಷ್ಠಿತವಾಗಿರುವುದು – ಇಂತಹ ಒಂದು ಶೀಲವನ್ನು ರೂಢಿಸಬೇಕಾಗಿದೆ. ಇದು ವ್ಯಕ್ತಿಗಳಿಗೆ ಮತ್ತು ವ್ಯಕ್ತಿಗಳನ್ನೊಳಗೊಂಡ ಸಂಸ್ಥೆಗಳಿಗೆ ಇಬ್ಬರಿಗೂ ಅನ್ವಯಿಸುವುದು. ಆಧ್ಯಾತ್ಮಿಕ ಜೀವನದಲ್ಲಿಯೂ, ಯಾವ ಒಂದು ಹೊಸ ಉದ್ಯಮವಾಗಲಿ, ಪ್ರಪಂಚ ಅದನ್ನು ಅನುಮಾನದಿಂದ ನೋಡುತ್ತದೆ ಎಂದು ನೀವು ದೂರಬೇಕಾಗಿಲ್ಲ. ಪಾಪ, ಈ ಪ್ರಪಂಚ ಎಷ್ಟು ವೇಳೆ ಮೋಸ ಹೋಗಿದೆ! ಒಂದು ಹೊಸ ಚಳುವಳಿಯನ್ನು ಲೌಕಿಕರು ಎಷ್ಟೇ ಅನುಮಾನದಿಂದ ನೋಡಲಿ, ಅಥವಾ ಅದನ್ನು ವಿರೋಧಿಸಿ, ಟೀಕಿಸಲಿ, ಅಷ್ಟೂ ಚಳುವಳಿಯ ಪ್ರಗತಿಗೆ ಸಹಾಯವಾಗುವುದು. ಯಾವುದಾದರೂ ಸತ್ಯವನ್ನು ಈ ಚಳುವಳಿ ಜನರಿಗೆ ನೀಡುವುದು ಸಾಧ್ಯವಾದರೆ, ಜನರ ಯಾವುದಾದರೂ ಆವಶ್ಯಕತೆಯನ್ನು ಪೂರೈಸುವುದು ಸಾಧ್ಯವಾದರೆ, ಈಗಿನ ಟೀಕೆಯೆ ಅನಂತರ ಸ್ತುತಿಯಾಗುವುದು, ಈಗಿನ ನಿಕೃಷ್ಟದೃಷ್ಟಿಯೇ ಅನಂತರ ಪ್ರೇಮದ ರೂಪವನ್ನು ತಾಳುವುದು. ಈಗಿನ ಕಾಲದಲ್ಲಿ ಧರ್ಮವನ್ನು ಯಾವುದಾದರೂ ಸಾಮಾಜಿಕ ಅಥವಾ ರಾಜಕೀಯ ಗುರಿಗೆ ಬಳಸಿಕೊಳ್ಳುವ ಸಂಭವ ಇದೆ. ಇದರ ವಿಷಯದಲ್ಲಿ ಜಾಗ್ರತರಾಗಿರಿ. ಧರ್ಮಕ್ಕೆ ಮಾತ್ರ ಧರ್ಮ. ಯಾವುದು ಕೇವಲ ಪ್ರಾಪಂಚಿಕ ಸುಖವನ್ನು ಕೊಡುವುದೋ</p>
<p>*<span class="en"> CW. Vol. IV, P. 278</span></p>

<!-- 349-5/0310-->
<p>ಅದು ಧರ್ಮವಲ್ಲ. ಅದು ಇನ್ನೇನಾದರೂ ಆಗಿರಬಹುದು. ಮನುಷ್ಯ ಕೇವಲ ತನ್ನ ಇಂದ್ರಿಯ ತೃಪ್ತಿಗಾಗಿ ಬಾಳಬೇಕು ಎಂಬುದು ದೇವರಿಗೆ ದ್ರೋಹಮಾಡಿದಂತೆ, ಮಾನವರಿಗೆ ದ್ರೋಹಮಾಡಿದಂತೆ.</p>
<p>ಸತ್ಯಸಂಧತೆ, ಪರಿಶುದ್ಧತೆ, ನಿಃಸ್ವಾರ್ಥ - ಇವು ಎಲ್ಲಿಯಾದರೂ ಇರಲಿ, ಇವನ್ನು ಅಡಗಿಸುವ ಶಕ್ತಿ ಇಹಲೋಕದಲ್ಲಾಗಲಿ, ಪರಲೋಕದಲ್ಲಾಗಲಿ ಇಲ್ಲವೇ ಇಲ್ಲ. ಈ ಗುಣಗಳಿಂದ ಕೂಡಿದ್ದರೆ ಆ ವ್ಯಕ್ತಿ ಬೇಕಾದರೆ ಈ ಪ್ರಪಂಚವನ್ನೇ ಎದುರಿಸಬಲ್ಲ.</p>
<p>ಎಲ್ಲಕ್ಕಿಂತ ಹೆಚ್ಚಾಗಿ ರಾಜಿಮಾಡಿಕೊಳ್ಳುವ ವಿಷಯದಲ್ಲಿ ಜೋಪಾನವಾಗಿರಿ. ಅಂದರೆ ಎಲ್ಲರೊಂದಿಗೆ ನೀವು ವಿರೋಧವನ್ನು ಕಟ್ಟಿಕೊಳ್ಳಿರಿ ಎಂದು ಹೇಳುವುದಿಲ್ಲ. ಎಷ್ಟೇ ಕಷ್ಟವಾಗಲಿ, ನಿಷ್ಠುರವಾಗಿ ನಿಮ್ಮ ಆದರ್ಶವನ್ನು ತ್ಯಜಿಸಕೂಡದು. ನಮಗೆ ಸಹಾಯಕರು ಬೇಕೆಂಬ ಹುಚ್ಚಿನಿಂದ ಇತರರ ಖಯಾಲಿಗೆ ನಾವು ಅಡಿಯಾಳಾಗ ಕೂಡದು. ಈ ಪ್ರಪಂಚ ನಿಂತಿರುವುದೇ ನಿನ್ನ ಆತ್ಮನ ತಳಹದಿಯ ಮೇಲೆ, ನಿನಗೆ ಮತ್ತಾರ ಆಸರೆ ಬೇಕಾಗಿದೆ? ತಾಳ್ಮೆ, ಪ್ರೀತಿ ಮತ್ತು ಶಕ್ತಿಯಿಂದ ಸ್ವಲ್ಪ ತಾಳಿ, ಈಗ ನಮಗೆ ಸಹಾಯಮಾಡುವವರು ಇಲ್ಲದೆ ಇದ್ದರೆ ಅನಂತರ ಬರುವರು. ಅದಕ್ಕಾಗಿ ನಾವು ಏತಕ್ಕೆ ಆತುರಪಡಬೇಕು? ಎಲ್ಲಾ ಮಹಾಕಾರ್ಯಗಳ ಕ್ರಿಯಾಶಕ್ತಿ ಯಾರ ಕಣ್ಣಿಗೂ ಬೀಳದ ಅದರ ಪ್ರಾರಂಭದಲ್ಲಿರುವುದು.</p>
<p>ದೂರದ ಬಂಗಾಳದ ಗ್ರಾಮ ಒಂದರಲ್ಲಿ ಬಡ ಬ್ರಾಹ್ಮಣ ಕುಟುಂಬದಲ್ಲಿ ಜನಿಸಿದ ಒಬ್ಬ ಹುಡುಗನ ಜೀವನ ಮತ್ತು ಸಂದೇಶಗಳು, ಕೆಲವು ವರುಷಗಳಲ್ಲಿ ನಮ್ಮ ಪೂರ್ವಿಕರು ಕನಸಿನಲ್ಲಿಯೂ ಕಂಡಿಲ್ಲದ ಈ ದೂರದೇಶಕ್ಕೆ ಬರುವುದು ಎಂದು ಯಾರು ಭಾವಿಸಿದ್ದರು? ನಾನು ಭಗವಾನ್ ಶ್ರೀರಾಮಕೃಷ್ಣರನ್ನು ಕುರಿತು ಈ ಮಾತುಗಳನ್ನು ಹೇಳುತ್ತಿದ್ದೇನೆ. ಪ್ರೊಫೆಸರ್‌ ಮ್ಯಾಕ್ಸ್ ಮುಲ್ಲರ್ ಆಗಲೇ 'ಹತ್ತೊಂಬತ್ತನೇ ಶತಮಾನ' ಎಂಬ ಮಾಸಪತ್ರಿಕೆಯಲ್ಲಿ ಶ್ರೀರಾಮಕೃಷ್ಣರ ಮೇಲೆ ಒಂದು ಲೇಖನ ಬರೆದಿರುವರು ಎಂಬುದು ನಿಮಗೆ ಗೊತ್ತೆ? ಸಾಕಷ್ಟು ಸಾಮಗ್ರಿ ಸಿಕ್ಕಿದರೆ ಮತ್ತೊಂದು ವಿಶದವಾದ ಅವರ ಜೀವನ ಮತ್ತು ಸಂದೇಶವನ್ನು ಬರೆಯುವುದಕ್ಕೆ ಅವರು ಸಿದ್ದವಾಗಿರುವರು. ಮ್ಯಾಕ್ಸ್‌ಮುಲ್ಲರ್ ಎಂತಹ ಅದ್ಭುತವಾದ ವ್ಯಕ್ತಿ ! ಕೆಲವು ದಿನಗಳ ಹಿಂದೆ ನಾನು ಅವರ ಭೇಟಿಗೆ ಹೋಗಿದ್ದೆ. ನಾನು ಅವರಿಗೆ ನನ್ನ ಗೌರವವನ್ನು ಅರ್ಪಿಸಲು ಹೋಗಿದ್ದೆ ಎಂದು ಹೇಳಬಹುದು. ಯಾರು ಶ್ರೀರಾಮಕೃಷ್ಣರನ್ನು ಪ್ರೀತಿಸುವರೊ ಅವರು ಯಾವ ಕುಲ ಗೋತ್ರ ಜನಾಂಗಕ್ಕೆ ಸೇರಿರಲಿ, ಅವರನ್ನು ನೋಡಲು ಹೋಗುವುದು ಒಂದು ತೀರ್ಥಯಾತ್ರೆ ಎಂದು ಭಾವಿಸುವೆನು. 'ಯಾರು ನನ್ನ ಭಕ್ತರನ್ನು ಭಕ್ತಿಯಿಂದ ಕಾಣುವರೋ ಅವರೇ ನನ್ನ ಶ್ರೇಷ್ಠ ಭಕ್ತರು.” ಇದು ನಿಜವಲ್ಲವೆ? - ಬ್ರಹ್ಮಸಮಾಜದ ಪ್ರಮುಖ ನಾಯಕನಾದ ಕೇಶವಚಂದ್ರಸೇನನಲ್ಲಿ ಅಕಸ್ಮಾತ್ತಾಗಿ ಆದ ಅದ್ಭುತ ಬದಲಾವಣೆಯ ಹಿಂದೆ ಯಾವ ಶಕ್ತಿ ಇತ್ತು ಎಂಬುದನ್ನು ಪ್ರೊಫೆಸರ್ ಮೊದಲು ವಿಚಾರಮಾಡತೊಡಗಿದರು. ಅಂದಿನಿಂದಲೂ ಶ್ರೀರಾಮಕೃಷ್ಣರ ಜೀವನ ಮತ್ತು ಸಂದೇಶವನ್ನು ಮೆಚ್ಚುವ ಶ್ರದ್ಧಾವಂತ ಶಿಷ್ಯರಾಗಿರುವರು. ಇಂದು ಸಾವಿರಾರು ಜನ ಶ್ರೀರಾಮಕೃಷ್ಣರನ್ನು ಪೂಜಿಸುತ್ತಿರುವರು, ಪ್ರೊಫೆಸರ್'' ಎಂದಾಗ, “ಇಂತಹವರಿಗೆ</p>

<!-- 349-5/0311-->

<p>ಪೂಜೆ ಮಾಡದೆ ಮತ್ತಾರಿಗೆ ಪೂಜೆ ಮಾಡಬೇಕು ?'' ಎಂದರು ಅವರು. ಪ್ರೊಫೆಸರರು ದಯೆಯೇ ಮೂರ್ತಿವೆತ್ತಂತೆ ಇದ್ದರು. ಮಿಸ್ಟರ್ ಸೃದ್ಧಿ ಮತ್ತು ನನ್ನನ್ನು ಊಟಕ್ಕೆ ಆಹ್ವಾನಿಸಿದರು. ಆಕ್ಸ್‌ಫರ್‌ನಲ್ಲಿ ಹಲವು ಕಾಲೇಜುಗಳು ಮತ್ತು ಬಾಡ್ಡಿಯನ್‌ ಲೈಬ್ರರಿ ಮುಂತಾದುವನ್ನು ತೋರಿಸಿದರು. ರೈಲ್ವೆ ಸ್ಟೇಶನ್ನಿಗೂ ನಮ್ಮೊಡನೆ ಬಂದರು. ಇದನ್ನು ಅವರು ಮಾಡಿದ್ದಕ್ಕೆ ಅವರು ಕೊಟ್ಟ ಕಾರಣ ಇದು: “ನಾವು ನಿತ್ಯವೂ ಶ್ರೀರಾಮಕೃಷ್ಣ ಪರಮಹಂಸರ ಶಿಷ್ಯರನ್ನು ನೋಡುವುದಿಲ್ಲ.”</p>
<p>ಈ ಭೇಟಿ ನಿಜವಾಗಿಯೂ ಒಂದು ಅಪೂರ್ವ ಅನುಭವ. ಅವರ ಸುಂದರವಾದ ಸಣ್ಣ ಮನೆಯ ಸುತ್ತ ರಮ್ಯವಾದ ಉದ್ಯಾನವನ ಇದೆ. ಬಿಳಿಯ ಕೂದಲುಗಳಿಂದ ಕೂಡಿತ್ತು ಆ ಋಷಿಯ ತಲೆ; ಕರುಣೆ ಮತ್ತು ಶಾಂತಿ ಉಕ್ಕುತ್ತಿದ್ದ ಮುಖ. ಎಪ್ಪತ್ತು ಚಳಿಗಾಲಗಳ ಪೆಟ್ಟು ತಾಕಿದ್ದರೂ ಅವರ ಹಣೆ ಮಗುವಿನ ಹಣೆಯಂತೆ ಮೃದುವಾಗಿತ್ತು. ಆ ಮುಖದಲ್ಲಿ ಚಿತ್ರಿತವಾಗಿದ್ದ ಪ್ರತಿಯೊಂದು ರೇಖಾವಿನ್ಯಾಸವೂ ಅದರ ಹಿಂದೆ ಇದ್ದ ಅಗಾಧವಾದ ಆಧ್ಯಾತ್ಮಿಕ ಗಣಿಯನ್ನು ಸೂಚಿಸುತ್ತಿತ್ತು. ಜೀವನದ ಸಂಗಾತಿಯಾದ ಸಾಮಣೀ ಸತಿಯು ಪತಿಯ ದೀರ್ಘಕಾಲದ, ಸ್ವಾರಸ್ಯಪೂರ್ಣವಾದ ವಿದ್ವತ್ತಿನ ಅನ್ವೇಷಣೆಯ ಕಷ್ಟಕರವಾದ ಜೀವನದಲ್ಲಿ ಪಾಲ್ಗೊಂಡಿದ್ದಳು. ಖಂಡನೆ ಮತ್ತು ತಾತ್ಕಾರಗಳನ್ನು ಗಣನೆಗೆ ತಾರದೆ, ಕೊನೆಗೆ ಪುರಾತನ ಆರ್ಯ ಮಹರ್ಷಿಗಳ ಭಾವನೆಗಳಿಗೆ ಗೌರವವನ್ನು ಅವರು ಸಂಪಾದಿಸಿ ಕೊಟ್ಟರು. ಅಲ್ಲಿದ್ದ ತರುಲತೆಗಳು, ವೃಕ್ಷಗಳು, ಪ್ರಶಾಂತ ವಾತಾವರಣ, ಸ್ವಚ್ಛವಾದ ನೀಲಿ ಆಕಾಶ, ಇವುಗಳೆಲ್ಲ ಕಲ್ಪನೆಯ ಮೂಲಕ ನನ್ನನ್ನು ಭಾರತದ ಬ್ರಹ್ಮರ್ಷಿಗಳು, ರಾಜರ್ಷಿಗಳು ಮತ್ತು ವಾನಪ್ರಸ್ಥಾಶ್ರಮಿಗಳು ಮತ್ತು ವಸಿಷ್ಠ ಅರುಂಧತಿಯರ ಕಾಲಕ್ಕೆ ಒಯ್ದಿತು.</p>
<p>ನಾನು ನೋಡಿದ ವ್ಯಕ್ತಿ ಭಾಷಾಶಾಸ್ತ್ರಜ್ಞನೂ ಅಲ್ಲ, ವಿದ್ವಾಂಸನೂ ಅಲ್ಲ. ಪ್ರತಿದಿನ ಬ್ರಹ್ಮನಲ್ಲಿ ತಾನು ಒಂದು ಎಂಬುದನ್ನು ಅರಿಯುತ್ತಿರುವ, ಆತ್ಮವನ್ನು ವಿಶ್ವದೊಂದಿಗೆ ಒಂದಾಗಲು ಪ್ರತಿ ಕ್ಷಣವೂ ವಿಕಾಸವಾಗುತ್ತಿರುವ ಹೃದಯವನ್ನು ನಾನು ನೋಡಿದ್ದು, ಎಲ್ಲಿ ಇತರರು ನೀರಸವಾದ ವಿವರಣೆಗಳ ಮರುಳುಕಾಡಿನಲ್ಲಿ ದಾರಿ ತಪ್ಪುವರೋ ಅಲ್ಲಿ ಇವರು ಚೈತನ್ಯದ ಚಿಲುಮೆಯನ್ನು ಉಕ್ಕಿಸಿದ್ದರು. ನಿಜವಾಗಿ ಉಪನಿಷತ್ತಿನ ಸಂದೇಶದೊಂದಿಗೆ ಅವರ ಹೃದಯ ಸ್ಪಂದಿಸುತ್ತಿದೆ: “ಆತ್ಮನನ್ನು ಮಾತ್ರ ಅರಿ, ಉಳಿದ ಮಾತುಗಳನ್ನೆಲ್ಲಾ ತ್ಯಜಿಸು.” - ಪ್ರಪಂಚದಲ್ಲೆಲ್ಲಾ ಪ್ರಖ್ಯಾತರಾದ ವಿದ್ವಾಂಸರಾಗಿದ್ದರೂ, ದಾರ್ಶನಿಕರಾಗಿದ್ದರೂ, ಅವರ ವಿದ್ವತ್ ಮತ್ತು ದರ್ಶನ ಅವರನ್ನು ಆತ್ಮ ಸಾಕ್ಷಾತ್ಕಾರದ ಶಿಖರದ ಕಡೆಗೆ ಹೆಚ್ಚು ಹೆಚ್ಚು ಒಯ್ದಿದೆ. ಅವರ ಅಪರವಿದ್ಯೆ ಪರಾವಿದ್ಯೆಯನ್ನು ಪಡೆಯಲು ಸಹಾಯಮಾಡಿವೆ. ಇದೇ ನಿಜವಾದ ಪಾಂಡಿತ್ಯ, ವಿದ್ಯಾ ದದಾತಿ ವಿನಯಂ - ಜ್ಞಾನವು ವಿನಯವನ್ನು ನೀಡುತ್ತದೆ.” ಪರಮಪದವನ್ನು ಮುಟ್ಟಲು ದಾರಿ ತೋರಿಸದಿದ್ದರೆ ಅಂಥ ಜ್ಞಾನದಿಂದ ಏನು ಪ್ರಯೋಜನ?</p>
<p>ಭರತಖಂಡದ ಮೇಲೆ ಅವರಿಗಿರುವ ಪ್ರೀತಿ ಎಷ್ಟು ! ಅವರ ಪ್ರೀತಿಯ ನೂರನೇ ಒಂದು ಭಾಗವಾದರೂ ನನ್ನಲ್ಲಿ ನನ್ನ ತಾಯ್ಯಾಡಿನ ವಿಷಯದಲ್ಲಿ ಇದ್ದಿದ್ದರೆ ಚೆನ್ನಾಗಿತ್ತು</p>

<!-- 349-5/0312-->
<p>ಎಂದು ಭಾವಿಸುತ್ತೇನೆ. ಅದ್ಭುತವಾದ ತೀವ್ರವಾದ ಕಾರ್ಯೋನ್ಮುಖವಾದ ಮನಸ್ಸು ಅವರಿಗೆ ಇದೆ. ತೀವ್ರವಾದ ಮಾನಸಿಕ ಚಟುವಟಿಕೆಯಲ್ಲಿ, ಭಾರತೀಯ ಭಾವನಾ ವಾತಾವರಣದಲ್ಲಿ ಸುಮಾರು ಐವತ್ತು ವರುಷಗಳಿಗಿಂತ ಹೆಚ್ಚಾಗಿ ಬಾಳಿರುವರು. ಸಂಸ್ಕೃತ ಸಾಹಿತ್ಯದ ಅಗಾಧವಾದ ಅರಣ್ಯದ ನೆಳಲುಬೆಳಕುಗಳನ್ನು ಉತ್ಸಾಹದಿಂದ ಮತ್ತು ಪ್ರೀತಿಯಿಂದ ಗಮನಿಸಿರುವರು. ಈ ಭಾವನೆಗಳೆಲ್ಲ ಇವರ ಜೀವನದಲ್ಲಿ ಓತಪ್ರೋತವಾಗಿ ಇವರ ವ್ಯಕ್ತಿತ್ವವನ್ನೇ ರೂಪಿಸಿವೆ. - ಮ್ಯಾಕ್ಸ್ ಮುಲ್ಲರ್ ವೇದಾಂತಿಗಳಲ್ಲಿ ವೇದಾಂತಿಗಳು, ವೇದಾಂತದಲ್ಲಿ ಬರುವ ಸಾಮರಸ್ಯ ಭಾವನೆಗಳು ಮತ್ತು ವಿರೋಧವಾದ ಭಾವನೆಗಳ ಹಿಂದೆ ಇರುವ ವೇದಾಂತದ ಮೂಲಸಾರವನ್ನು ಇವರು ಪಡೆದಿರುವರು. ಯಾವ ಒಂದು ಜ್ಯೋತಿ ಪ್ರಪಂಚದ ಇತರ ಧರ್ಮಗಳನ್ನೆಲ್ಲಾ ಬೆಳಗಿಸುವುದೋ, ಯಾವ ಒಂದು ತತ್ತ್ವವನ್ನು ಪ್ರಪಂಚದ ಇತರ ಧರ್ಮಗಳೆಲ್ಲ ಬೇರೆ ಬೇರೆ ರೀತಿಯಲ್ಲಿ ಹೇಳುತ್ತವೆಯೋ ಅದನ್ನು ಇವರು ಪಡೆದಿರುವರು. ಶ್ರೀರಾಮಕೃಷ್ಣ ಪರಮಹಂಸರು ಯಾರು? ಅವರು ಆ ಸನಾತನ ತತ್ತ್ವವನ್ನು ಈ ಪ್ರಪಂಚದಲ್ಲಿ ಅನುಷ್ಠಾನಮಾಡಿ ತೋರಿಸಿದರು. ಸನಾತನ ಭರತಖಂಡವೇ ರೂಪುವೆತ್ತಂತೆ, ಪ್ರಪಂಚದ ಜನಾಂಗಗಳಿಗೆ ಜ್ಯೋತಿಯನ್ನು ನೀಡುವ ಭವಿಷ್ಯ ಭಾರತದ ಅರುಣೋದಯದಂತೆ ಇದೆ ಇವರ ಜೀವನ, ವಜವಾಪಾರಿಗೆ ಮಾತ್ರ ವಜದ ಬೆಲೆ ತಿಳಿಯಬಲ್ಲದು ಎಂಬುದು ಹಳೆಯ ನಾಣ್ಣುಡಿ. ಈ ಯುರೋಪಿನ ಋಷಿ, ಭರತಖಂಡದ ಭಾವನೆಯ ಆಕಾಶದಲ್ಲಿ ಮೂಡಿದ ಪ್ರತಿಯೊಂದು ಹೊಸ ತಾರೆಯನ್ನೂ, ಭಾರತೀಯರಿಗೇ ಅದರ ಮಹಿಮೆ ಗೊತ್ತಾಗುವುದಕ್ಕೆ ಮುಂಚೆ, ಅದನ್ನು ಅಧ್ಯಯನ ಮಾಡಿ ತಿಳಿದುಕೊಳ್ಳಲು ಪ್ರಯತ್ನಿಸುತ್ತಿರುವರು. - ನಾನು ನೀವು ಭರತಖಂಡಕ್ಕೆ ಯಾವಾಗ ಬರುತ್ತೀರಿ, ಭಾರತೀಯ ಭಾವನೆಗಳನ್ನು ಪ್ರಕಾಶಕ್ಕೆ ತಂದ ನಿಮ್ಮಂತಹವರನ್ನು ಬರಮಾಡಿಕೊಳ್ಳಲು ಭರತಖಂಡದಲ್ಲಿ ನಿಮ್ಮನ್ನು ಎಲ್ಲರೂ ಹೃತೂರ್ವಕ ಸ್ವಾಗತಿಸುವರು'' ಎಂದೆ. ಈ ಮಾತನ್ನು ಕೇಳಿದಾಗ ಆ ವಯೋವೃದ್ದ ಋಷಿಯ ಮೊಗದಾವರೆ ಅರಳಿತು, ಅವರ ಕಣ್ಣುಗಳು ಅಶ್ರುಪೂರ್ಣವಾದಂತೆ ತೋರಿತು. ತಮ್ಮ ಶಿರವನ್ನು ಮಂದವಾಗಿ ಚಲಿಸುತ್ತ ಹೀಗೆ ಉತ್ತರವಿತ್ತರು: 'ಬಂದರೆ ನಾನು ಹಿಂತಿರುಗಲಾರೆ, ನೀವು ನನಗೆ ಅಲ್ಲಿಯೇ ಅಂತ್ಯಕ್ರಿಯೆಯನ್ನು ಮಾಡಬೇಕಾಗುವುದು.'' ಅವರಿಗೆ ಮರುಪ್ರಶ್ನೆ ಹಾಕುವುದು ಅನುಚಿತ ಎಂದು ತಿಳಿದೆ. ಮನುಷ್ಯನ ಪವಿತ್ರತಮ ಭಾವನೆಗಳು ಹುದುಗಿರುವ ಸ್ಥಳಕ್ಕೆ ಹೋಗುವುದು ಯೋಗ್ಯವಲ್ಲ ಎಂದು ಭಾವಿಸಿದೆ. ಕವಿ ಹೇಳಿದ ಈ ಕೆಳಗಿನ ಭಾವನೆಗಳೇ ಅವರ ಮನಸ್ಸಿನಲ್ಲಿ ಬಂದಿರಬಹುದು, ಯಾರಿಗೆ ಗೊತ್ತು -</p>
<p>ತಚೇತಸಾ ಸ್ಮರತಿ ನೂನಮಬೋಧಪೂರ್ವ೦ ಭಾವಸ್ಥಿರಾಣಿ ಜನನಾಂತರಸೌಹೃದಾನಿ || (ಕಾಳಿದಾಸ - ಶಾಕುಂತಲ) (ಅವನಿಗೆ ತನ್ನ ಮನಸ್ಸಿನಲ್ಲಿ ಹಿಂದಿನ ಜನ್ಮಗಳ ಸಖ್ಯದ ಸ್ಮರಣೆಯಾಯಿತು).</p>
<p>ಅವರ ಜೀವನ ವಿಶ್ವಕ್ಕೆ ಆಶೀರ್ವಾದಪ್ರಾಯವಾಗಿದೆ. ಅವರು ತಮ್ಮ ಇಹಲೋಕದ ವ್ಯಾಪಾರವನ್ನು ಮುಗಿಸುವ ಕ್ರಿಯೆ ಹಲವಾರು ವರ್ಷಗಳಷ್ಟು ತಡವಾಗಿ ನಡೆಯಲಿ.</p>

<!-- 349-5/0313-->
<p>೪, ಪುನರ್ಜನ್ಮ * (ನ್ಯೂಯಾರ್ಕಿನ <span class="en">“Metaphysical Magazine' </span>೧೮೯೫ರ ಸಂಚಿಕೆಯಲ್ಲಿ ಪ್ರಕಟವಾದ ಲೇಖನ)</p>
<p>'ನನಗೆ ಮತ್ತು ನಿನಗೆ ಅನೇಕ ಜನ್ಮಗಳು ಕಳೆದುಹೋಗಿವೆ. ನನಗೆ ಅವುಗಳೆಲ್ಲ ಗೊತ್ತಿದೆ, ಆದರೆ ನಿನಗೆ ಗೊತ್ತಿಲ್ಲ.'</p>
<p>-ಭಗವದ್ಗೀತೆ ಎಲ್ಲಾ ಕಾಲಗಳಲ್ಲಿ ಮತ್ತು ಎಲ್ಲಾ ದೇಶಗಳಲ್ಲಿ ಮಾನವನ ಬುದ್ದಿಗೆ ಭ್ರಾಂತಿಯನ್ನು ತಂದೊಡ್ಡಿದ ಹಲವು ಸಮಸ್ಯೆಗಳಲ್ಲಿ ಅತ್ಯಂತ ಜಟಿಲವಾದುದು ಮಾನವನ ಸ್ವಭಾವವನ್ನು ಕುರಿತದ್ದೇ ಆಗಿರುವುದು. ಇತಿಹಾಸದ ಆರಂಭದಿಂದಲೂ ಇವನನ್ನು ಮುತ್ತಿ ಉತ್ತರವನ್ನು ಕೊಡುವಂತೆ ಬಲಾತ್ಕರಿಸಿದ ಅಸ೦ಖ್ಯಾತವಾದ ಜಟಿಲ ಪ್ರಶ್ನೆಗಳಲ್ಲಿ ಅತಿ ರಹಸ್ಯವಾಗಿರುವುದು ಮಾನವನ ಸ್ವಭಾವವನ್ನು ಕುರಿತದು. ಇದೊಂದು ಬಗೆಹರಿಸಲಾಗದ ಒಗಟಾಗಿದೆ; ಸಮಸ್ಯೆಗಳಲ್ಲೆಲ್ಲಾ ದೊಡ್ಡ ಸಮಸ್ಯೆ ಆಗಿದೆ. ನಾವೇ ಇಚ್ಛಾಶಕ್ತಿ ಜ್ಞಾನಶಕ್ತಿ ಕ್ರಿಯಾಶಕ್ತಿ ಇವುಗಳಿಗೆಲ್ಲಾ ಮೂಲ ವಾದರೂ, ಮಾನವನ ಸ್ವಭಾವವೇನು ಎಂಬುದನ್ನು ಕೂತೂಹಲದಿಂದ ಕೇಳಲು ಉತ್ಸಾಹವಿಲ್ಲದ ಸಮಯ ಹಿಂದೆ ಎಂದೂ ಇರಲಿಲ್ಲ. ಮುಂದೆ ಎಂದಿಗೂ ಇರುವಂತೆಯೂ ಇಲ್ಲ. ಈ ಎಲ್ಲದಕ್ಕಿಂತ ಯಾವ ಸಮಸ್ಯೆ ಅತಿ ನಿಕಟವಾಗಿ ತನ್ನ ಅಸ್ತಿತ್ವದೊಂದಿಗೆ ಸಂಬಂಧಪಡೆದಿದೆಯೊ ಅಂತಹ ಸತ್ಯವನ್ನು ಅರಿಯಬೇಕೆಂದು ಮಾನವನು ಬಹಳವಾಗಿ ಹಂಬಲಿಸಿದರೂ, ಬಾಹ್ಯಪ್ರಪಂಚವನ್ನು ಪರೀಕ್ಷಿಸುವುದಕ್ಕೆ ಒಂದು ಆಂತರಿಕ ನಿಲುವು ಅತ್ಯಾವಶ್ಯಕವೆಂದು ಬಗೆದರೂ, ನಿರಂತರ ಬದಲಾಗುತ್ತಿರುವ ಪ್ರಪಂಚಕ್ಕೆ ಒಂದು ಸ್ಥಾಯಿಯಾದ ಕೇಂದ್ರ ಅತ್ಯಾವಶ್ಯಕವಾದರೂ, ಮಾನವನು ಅನೇಕವೇಳೆ ಅಯೋಗ್ಯವಾದುದನ್ನು ಯೋಗ್ಯವೆಂದು ಸ್ವೀಕರಿಸುವನು. ಬುದ್ದಿಯನ್ನು ಮತ್ತು ಯುಕ್ತಿಯನ್ನು ಮಾರಿದ ವಾಣಿಯೊಂದು ಅವನಿಗೆ ಪ್ರಾಪಂಚಿಕ ವಸ್ತುವಿನ ಕ್ಷಣಿಕತೆಯನ್ನು ಸಾರಿದರೂ ಅನೇಕವೇಳೆ ಅವನು ಅಂತರ್ಗತವಾಗಿರುವ ಪರಮಾತ್ಮನ ವಾಣಿಯನ್ನು ಸರಿಯಾಗಿ ಅರ್ಥಮಾಡಿಕೊಳ್ಳದೆ ಹೋಗಿರುವನು. ಆದರೂ ಅನ್ವೇಷಣೆ ಪ್ರಾರಂಭವಾದಾಗಿನಿಂದಲೂ ಸತ್ಯಜ್ಯೋತಿಯನ್ನೇ ಪರಮ ಶ್ರೇಷ್ಠ ಎಂದು ಯಾವುದಾದರೂ ಜನಾಂಗವೋ, ಮತ್ತು ವ್ಯಕ್ತಿಯೋ ಎತ್ತಿಹಿಡಿಯದೇ ಇದ್ದ ಕಾಲವೇ</p>
<p>ಇರಲಿಲ್ಲ.</p>
<p>* ಪೂರ್ವನಿಶ್ಚಿತ ಅಭಿಪ್ರಾಯದಿಂದ ಪ್ರೇರಿತರಾಗಿಯೊ, ಆತುರದಿಂದಲೋ ಅಥವಾ ಯಾವುದೊ ಒಂದು ಅಂಶವನ್ನು ಮಾತ್ರ ಗಮನಿಸಿ ಅನಾವಶ್ಯಕವಾದ ವಿವರಗಳನ್ನು ಕುರಿತು ಆಲೋಚಿಸಿಯೊ, ಕೆಲವು ವೇಳೆ ಹಲವು ಜಾತಿ ಮತಗಳಲ್ಲಿ ಸ್ಪಷ್ಟವಾದ ಒಮ್ಮತವಿಲ್ಲದೆ ಇದ್ದುದರಿಂದಲೋ, ಪುರೋಹಿತ ವರ್ಗದ ಭೀಕರ ಮೂಢನಂಬಿಕೆಗಳಿಗೆ ರೋಸಿಯೋ, ಹಿಂದಿನ ಕಾಲದಲ್ಲಿ ಮತ್ತು ಈಗಿನ ಕಾಲದಲ್ಲಿ ಅನೇಕ ಮಂದಿ *<span class="en"> C.W, Vol. IV, P. 257</span></p>

<!-- 349-5/0314-->
<p>ವಿದ್ಯಾವಂತರು ನಿರಾಶೆಯಿಂದ ಆತ್ಮನ ಅನ್ವೇಷಣೆಯನ್ನು ತೊರೆದುದು ಮಾತ್ರವಲ್ಲ, ಅದು ನಿಷ್ಟಯೋಜಕ, ಅದರಿಂದ ಯಾವ ಸಾರ್ಥಕತೆಯೂ ಇಲ್ಲ ಎಂದು ಸಾರಿರುವರು. ದಾರ್ಶನಿಕರು ಕೋಪಗೊಳ್ಳಬಹುದು ಅಥವಾ ಅಣಕಿಸಬಹುದು, ಪುರೋಹಿತರು ಕತ್ತಿಯ ಬಲದಿಂದ ತಮ್ಮ ವ್ಯಾಪಾರವನ್ನು ನಡೆಸಬಹುದು. ಆದರೆ ಯಾರು ಸತ್ಯದೇಗುಲದಲ್ಲಿ ಸತ್ಯ ಎಂಬ ನಾರಾಯಣನನ್ನು ಭೀತಿಯಿಲ್ಲದೆ, ವ್ಯಾಪಾರದ ಬುದ್ದಿ ಇಲ್ಲದೆ ಆರಾಧಿಸುವರೋ ಅವರಿಗೆ ಮಾತ್ರ ಅವನು ದರ್ಶನವೀಯುವನು. ಆ ವ್ಯಕ್ತಿಗಳಿಗೆ ಅವರು ಯುಕ್ತಿಬಲದಿಂದ ಮಾಡಿದ ಅನ್ವೇಷಣೆಯ ಪ್ರತಿಫಲವಾಗಿ ಸತ್ಯ ಗೋಚರಿಸುವುದು. ಆದರೂ ಅದು ಇಡೀ ಜನಾಂಗಕ್ಕೆ ನಿಧಾನವಾಗಿ ಅವರ ಅರಿವಿಲ್ಲದೆ ಸ್ರವಿಸಿ ಬರುವುದು. ತಾತ್ತಿಕರಲ್ಲಿ ಮಹಾಮತಿಗಳು ಇಚ್ಛಾಪೂರ್ವಕ ಮಾಡಿದ ಅನ್ವೇಷಣೆಯನ್ನು ನೋಡುವೆವು. ಚರಿತ್ರೆಯು ಜನ ಸಾಮಾನ್ಯರು ಹೇಗೆ ಆ ತತ್ತ್ವಗಳನ್ನು ಹೀರಿಕೊಂಡರು ಎಂಬ ಮೌನಕ್ರಿಯೆಯನ್ನು ಚಿತ್ರಿಸುವುದು.</p>
<p>- ಮಾನವನ ವಿಷಯವಾಗಿ ರೂಢಿಯಲ್ಲಿದ್ದ ಸಿದ್ದಾಂತಗಳಲ್ಲೆಲ್ಲಾ ಆತ್ಮವೆಂಬುದು ದೇಹಕ್ಕಿಂತ ಬೇರೆ, ಅದಕ್ಕೆ ಅಂತ್ಯವಿಲ್ಲ ಎಂಬುದು ಬಹಳ ಪ್ರಚಾರದಲ್ಲಿತ್ತು. ಇಂತಹ ಆತ್ಮನನ್ನು ನಂಬುವವರಲ್ಲಿ ಬಹುಮಂದಿ ಜನರು ಆತ್ಮ ಹಿಂದೆಯೂ ಇತ್ತು ಎಂಬುದನ್ನು ಒಪ್ಪಿಕೊಳ್ಳುವರು.</p>
<p>ಸದ್ಯದಲ್ಲಿ ಒಂದು ಸುವ್ಯವಸ್ಥಿತ ಧರ್ಮಕ್ಕೆ ಸೇರಿದವರಲ್ಲಿ ಬಹುಪಾಲು ಮಂದಿ ಇದನ್ನು ನಂಬುತ್ತಾರೆ. ಅತಿ ಪ್ರಖ್ಯಾತ ದೇಶಗಳಲ್ಲಿರುವ ಹಲವು ಘನ ಮೇಧಾವಿಗಳು, ಆತ್ಮಕ್ಕೆ ಒಂದು ಪೂರ್ವವಿತ್ತು ಎಂಬುದನ್ನು ವಿರೋಧಿಸುವ ಧರ್ಮದ ವಾತಾವರಣ ದಲ್ಲಿ ಬೆಳೆದಿದ್ದರೂ, ಆತ್ಮ ಹಿಂದೆ ಇತ್ತು ಎಂಬುದನ್ನು ನಂಬುವರು. ಹಿಂದೂಧರ್ಮದ ಮತ್ತು ಬೌದ್ಧ ಧರ್ಮದ ತಳಹದಿಯೇ ಇದು. ಪುರಾತನ ಈಜಿಪ್ಟಿನಲ್ಲಿ ವಿದ್ಯಾವಂತರು ಇದನ್ನು ನಂಬಿದ್ದರು, ಪುರಾತನ ಪಾರ್ಸಿಗಳು ಈ ನಿರ್ಣಯಕ್ಕೆ ಬಂದಿದ್ದರು, ಗ್ರೀಕರಲ್ಲಿ ಈ ಸಿದ್ದಾಂತವೇ ಅವರ ತತ್ವದ ಅಸ್ತಿಭಾರವಾಗಿತ್ತು. ಹಿಗಳಲ್ಲಿದ್ದ ಫರೀಸಿಗಳು ಇದನ್ನು ಒಪ್ಪಿಕೊಂಡಿದ್ದರು. ಮಹಮ್ಮದೀಯರಲ್ಲಿದ್ದ ಸುಫೀಗಳಲ್ಲಿ ಮುಕ್ಕಾಲುಪಾಲು ಜನರೆಲ್ಲ ಇದು ಸತ್ಯವೆಂದು ಅರಿತಿದ್ದರು.</p>
<p>- ರಾಷ್ಟ್ರಗಳಲ್ಲಿ ಕೆಲವು ಭಾವನೆಗಳು ಬೆಳೆಯಬೇಕಾದರೆ ಅವುಗಳಿಗೆ ತಕ್ಕ ಒಂದು ವಾತಾವರಣ ಇರಬೇಕು. ಮನುಷ್ಯನು ಕಾಲವಾದ ಮೇಲೆ ಅವನ ಒಂದು ಅಂಶವು ಉಳಿದಿರುತ್ತದೆ ಎಂಬುದನ್ನು ತಿಳಿದುಕೊಳ್ಳಬೇಕಾದರೆ ಕೆಲವು ಜನಾಂಗಗಳಿಗೆ ಸಹಸ್ರಾರು ವರುಷಗಳು ಬೇಕಾಯಿತು. ದೇಹಕ್ಕಿಂತ ಬೇರೆಯಾದ ಒಂದು ಅಂಶವು ಉಳಿಯುತ್ತದೆ ಎಂಬುದನ್ನು ಯುಕ್ತಿ ಪೂರ್ವಕ ಅರಿಯುವುದಕ್ಕೆ ಅನೇಕ ಯುಗಗಳೇ ಬೇಕಾದುವು. ಎಲ್ಲೊ ತಾತ್ಕಾಲಿಕವಾಗಿ ಆತ್ಮವು ದೇಹದೊಂದಿಗೆ ಸಂಬಂಧವನ್ನು ಪಡೆದಿದೆ ಎಂಬ ಭಾವನೆ ಬಂದ ಮೇಲೆ, ಇಂತಹ ನಿರ್ಣಯಕ್ಕೆ ಬಂದ ಜನಾಂಗದಲ್ಲಿ ಮಾತ್ರ ಆತ ಎಲ್ಲಿಂದ ಬಂತು ಮತ್ತು ಎಲ್ಲಿಗೆ ಹೋಗುವುದು ಎಂಬ ಅನಿವಾರ್ಯವಾದ ಪ್ರಶ್ನೆಗಳು ಎದ್ದು ವು.</p>

<!-- 349-5/0315-->

<p>ಪುರಾತನ ಹಿಬ್ರೂಗಳು ಆತ್ಮನ ವಿಚಾರವಾಗಿ ಎಂದೂ ಪ್ರಶ್ನಿಸಿ ತಮ್ಮ ಮನಸ್ಸಿನ ನೆಮ್ಮದಿಯನ್ನು ಕಳೆದುಕೊಳ್ಳಲಿಲ್ಲ. ಅವರ ಪಾಲಿಗೆ ಸಾವೇ ಎಲ್ಲದರ ಕೊನೆ. ಹಳೆ ಟೆಸ್ಟಮೆಂಟಿನಲ್ಲಿ, ಹಿಬ್ರೂಗಳು ದೇಶೋಚ್ಚಾಟನೆಗೆ ಮುಂಚೆ, ದೇಹಕ್ಕಿಂತ ಬೇರೆಯಾದ ಪ್ರಾಣಸತ್ವ ಒಂದು ಇದೆ ಎಂದು ಒಪ್ಪಿಕೊಂಡು ಅದನ್ನು ನಿಷೇಶ್' ಅಥವಾ 'ರೌಕ್' ಅಥವಾ 'ನಿಶಾಮ' ಎಂದು ಕರೆದರೂ ಅದೆಲ್ಲ ಕೇವಲ ಉಸಿರಿಗೆ ಅನ್ವಯಿಸುವುದೇ ವಿನಃ ಆತ್ಮನಿಗೆ ಅನ್ವಯಿಸುವುದಿಲ್ಲ ಎಂದು ಕಾರ್ಲ್ ಹೆಕಲ್ ಎಂಬುವನು ಹೇಳುತ್ತಾನೆ. ಪ್ಯಾಲಸ್ಟಯಿನ್ ಜೂಗಳ ಬರವಣಿಗೆಯಲ್ಲಿ ಅವರ ದೇಶೋಚ್ಚಾಟನೆಯ ಅನಂತರ ಅಂತ್ಯವಿಲ್ಲದ ಒಂದು ಆತ್ಮನನ್ನು ಕುರಿತಾದ ವಿಷಯವೇ ಇಲ್ಲ. ಆದರೆ ದೇವರಿಂದ ಪ್ರಾಣ ಬರುವುದೆಂದೂ ಸತ್ತ ಮೇಲೆ ಅದು ಪುನಃ ದೇವರ ಪ್ರಾಣದಲ್ಲಿ ಐಕ್ಯವಾಗುವುದು ಎಂದೂ ಅವರು ಹೇಳುತ್ತಾರೆ.</p>
<p>ಆತ್ಮನ ವಿಷಯದಲ್ಲಿ ಪುರಾತನ ಈಜಿಪ್ಟ್ ಮತ್ತು ಚಾಲ್ಡಿಯಾ ದೇಶದವರಿಗೆ ತಮ್ಮದೇ ಆದ ನಂಬಿಕೆಗಳು ಇದ್ದವು. ಪ್ರಾಣ ಹೋದ ಮೇಲೆ ಯಾವುದನ್ನು ಇದೆ ಎನ್ನುವರೊ ಅದನ್ನು ಹಿಂದೂ, ಪಾರ್ಸಿ, ಗ್ರೀಕ್ ಅಥವಾ ಮತ್ತಾವ ಆರ್ಯಜನಾಂಗದ ಭಾವನೆಗೂ ಹೋಲಿಸಲು ಆಗುವುದಿಲ್ಲ. ಹಿಂದಿನಿಂದಲೂ ಆತ್ಮನ ವಿಷಯದಲ್ಲಿ ಆರ್ಯರಿಗೂ ಸಂಸ್ಕೃತವನ್ನು ಮಾತನಾಡದ ಮೇಚ್ಛರಿಗೂ ವ್ಯತ್ಯಾಸವಿತ್ತು. ಅದನ್ನು ಸತ್ತವರ ದೇಹದ ವಿಲೇವಾರಿ ಮಾಡುವ ರೀತಿಯಲ್ಲಿ ಅವರು ವ್ಯಕ್ತಗೊಳಿಸುತ್ತಿದ್ದರು. ಮೇಚ್ಛರೆಲ್ಲ ಸತ್ತವರ ದೇಹವನ್ನು ಸುರಕ್ಷಿತವಾಗಿಡಲು, ಜಾಗರೂಕರಾಗಿ ಅದನ್ನು ಹೂಳುವುದಕ್ಕೆ ಇಲ್ಲವೆ ಮಮ್ಮಿಗಳಂತೆ ಮಾಡುವುದಕ್ಕೆ ಎಷ್ಟೋ ಶ್ರಮ ತೆಗೆದು ಕೊಳ್ಳುತ್ತಿದ್ದರು. ಆರ್ಯರಾದರೋ ಅದನ್ನು ದಹಿಸುತ್ತಿದ್ದರು.</p>
<p>ಇಲ್ಲಿ ದೊಡ್ಡ ರಹಸ್ಯವೊಂದಕ್ಕೆ ಬೀಗದ ಕೈ ಇರುವುದು. ಆರ್ಯರ ಸಹಾಯವಿಲ್ಲದೆ, ಅದರಲ್ಲಿಯೂ ಹಿಂದೂಗಳ ಸಹಾಯವಿಲ್ಲದೆ, ಈಜಿಪ್ಟ್, ಅಸ್ಪೀರಿಯಾ, ಬ್ಯಾಬಿಲೋನಿಯಾ ಮುಂತಾದ ಯಾವ ದೇಶದ ಮೇಚ್ಚರಿಗಾಗಲಿ, ಅವರಿಗೆ ದೇಹದಿಂದ ಬೇರೆಯಾದ ಒಂದು ಆತ್ಮವಿದೆ ಎಂಬ ಭಾವನೆಯೇ ಬಂದಿಲ್ಲ.</p>
<p>ಆತ್ಮನ ಅಮರತ್ವವನ್ನು ಆಲೋಚಿಸಿದವರಲ್ಲಿ ಈಜಿಪ್ಟಿನವರೇ ಮೊತ್ತ ಮೊದಲಿಗರೆಂದು ಹೆರೋಡಿಟಿಸ್ ಹೇಳುವಾಗ ಹೀಗೆನ್ನುವನು: 'ದೇಹವು ನಾಶವಾದ ಮೇಲೆ ಜೀವ ಪುನಃ ಬದುಕುವುದಕ್ಕೆ ಮುಂದಿನ ಒಂದು ದೇಹಕ್ಕೆ ಬರುವುದು. ಆಗ ಆತ್ಮವು ನೆಲದ ಮೇಲಿರುವ ಎಲ್ಲ ಪ್ರಾಣಿಗಳ, ಸಮುದ್ರದಲ್ಲಿರುವ ಪ್ರಾಣಿಗಳ ಮತ್ತು ಮೇಲೆ ಹಾರುವ ಪಕ್ಷಿಗಳ ರೂಪವನ್ನು ಧರಿಸಿ ಮೂರುಸಾವಿರ ವರ್ಷಗಳನ್ನು ಕಳೆದಮೇಲೆ ಅದು ಪುನಃ ಮಾನವ ದೇಹಕ್ಕೆ ಬರುವುದು.'' ಆದರೂ ಈಗಿನ ಕಾಲದ ಈಜಿಪ್ಟ್ ಶಾಸ್ತ್ರವಿಮರ್ಶಕರಿಗೆ ಇಂತಹ ಭಾವನೆಯನ್ನು ಕೊಡುವ ಬರವಣಿಗೆ ಯಾವುದೂ ದೊರೆತಿಲ್ಲ. ಅದರ ಬದಲು ಮ್ಯಾಸ್ಪರೋ ಎರ್‌ಮನ್ ಎಂಬ ಘನ ಈಜಿಪ್ಟ್ ಶಾಸ್ತ್ರಜ್ಞನು ಪುನರ್ಜನ್ಮಸಿದ್ದಾಂತ ಈಜಿಪ್ಟಿನವರಲ್ಲಿ ಇಲ್ಲ ಎಂಬುದನ್ನು ದೃಢಪಡಿಸಿದ್ದಾನೆ.</p>

<!-- 349-5/0316-->
<p>ಪುರಾತನ ಈಜಿಪ್ಟಿನವರ ಪ್ರಕಾರ ಆತ್ಮ ಒಂದು ಜೋಡಿ. ಅದಕ್ಕೆ ಯಾವಾಗಲೂ ಒಂಟಿಯಾಗಿರಲು ಆಗುತ್ತಿರಲಿಲ್ಲ, ದೇಹದ ಸಂಬಂಧವನ್ನು ತ್ಯಜಿಸುವುದಕ್ಕೆಯೇ ಸಾಧ್ಯವಿರುತ್ತಿರಲಿಲ್ಲ. ದೇಹ ಇರುವವರೆಗೆ ಮಾತ್ರ ಅದು ಇರುವುದು. ಅಕಸ್ಮಾತ್ತಾಗಿ ದೇಹ ನಾಶವಾದರೆ ಜೀವ ಎರಡನೆಯ ವೇಳೆ ನಾಶವಾಗಿ ಹೋಗುವುದು, ಸತ್ತ ಮೇಲೆ ಜೀವ ಎಲ್ಲಿ ಬೇಕಾದರೂ ತಾರಾಡಬಹುದಾಗಿತ್ತು. ಆದರೆ ರಾತ್ರಿ ತನ್ನ ಹೆಣ ಇಟ್ಟಿರುವ ಸ್ಥಳಕ್ಕೆ ಬರಬೇಕು. ಅದು ಯಾವಾಗಲೂ ದುಃಖದಲ್ಲಿ ನರಳುತ್ತಿತ್ತು, ಹಸಿವು, ನೀರಡಿಕೆ, ಪ್ರಪಂಚವನ್ನು ಪುನಃ ಅನುಭವಿಸಬೇಕೆಂಬ ಆಸೆ ಇವು ಅದರಲ್ಲಿ ಕುದಿಯುತ್ತಿದ್ದವು. ಆದರೆ ಅವನ್ನು ತೃಪ್ತಿಪಡಿಸಿಕೊಳ್ಳಲು ಸಾಧ್ಯವಿರುತ್ತಿರಲಿಲ್ಲ. ಹೆಣದ ಯಾವುದಾದರೂ ಒಂದು ಭಾಗ ಊನವಾದರೆ ಆತ್ಮನಲ್ಲಿಯೂ ಅದಕ್ಕೆ ಸಂಬಂಧಪಟ್ಟ ಭಾಗ ಊನವಾಗುತ್ತಿತ್ತು. ಆದಕಾರಣವೆ ಅವರು ಅಷ್ಟು ಜೋಪಾನವಾಗಿ ಹೆಣಗಳನ್ನು ರಕ್ಷಿಸುತ್ತಿದ್ದರು. ಮೊದಲು ಮರುಭೂಮಿಯಲ್ಲಿ ಅದನ್ನು ಹೂಳುತ್ತಿದ್ದರು. ಏಕೆಂದರೆ ಅಲ್ಲಿ ನೀರಿನ ಅಂಶವಿಲ್ಲದ ಗಾಳಿಯಿಂದ ಹೆಣ ಬೇಗ ಕೆಡುತ್ತಿರಲಿಲ್ಲ. ಇದರಿಂದ ಸತ್ತವರ ಪ್ರಾಣ ಹೆಚ್ಚು ಕಾಲ ತಾರಾಡಬಹುದಾಗಿತ್ತು. ಕಾಲಕ್ರಮೇಣ ಯಾವುದೋ ಒಂದು ದೇವತೆಯು ಸತ್ತವರನ್ನು ಮಮ್ಮಿಯ ಸ್ಥಿತಿಯಲ್ಲಿ ಇಡುವುದನ್ನು ಕಂಡುಹಿಡಿಯಿತು. ಇದರಿಂದ ತಮ್ಮ ಪ್ರೀತಿಗೆ ಪಾತ್ರರಾದ ಸತ್ತವರ ಕಳೇಬರವನ್ನು ಬಹಳ ಕಾಲ ಇಡಬಹುದಾಗಿತ್ತು. ಹೀಗೆ ಸತ್ತವರಿಗೆ ಬಹಳ ಕಾಲ ಬದುಕುವ ಒಂದು ಸುಯೋಗವನ್ನು ಕಲ್ಪಿಸಿಕೊಡುತ್ತಿದ್ದರು. ಸತ್ತವರ ಪ್ರೇತ ಆ ಸ್ಥಿತಿಯಲ್ಲಿ ಎಷ್ಟೇ ದುಃಖದಲ್ಲಿದ್ದರೂ ಚಿಂತೆ ಇರಲಿಲ್ಲ.</p>
<p>ಆತ್ಮವು ಇನ್ನು ಮುಂದೆ ತಾನು ಭಾಗವಹಿಸಲಾರದ ಪ್ರಪಂಚವನ್ನು ನೋಡಿ ಪಡುವ ವ್ಯಧಿಗೆ ಒಂದು ಕೊನೆಯೇ ಇರಲಿಲ್ಲ. ಅವು ಹೀಗೆ ಪ್ರಲಾಪಿಸುವುವು: 'ಸಹೋದರನೆ, ತಿನ್ನುವುದನ್ನು ಕುಡಿಯುವುದನ್ನು ಬಿಡಬೇಡ. ಕುಡಿತ, ಪ್ರೀತಿ ಇವನ್ನು ಮತ್ತು ಇನ್ನೂ ಎಲ್ಲಾ ವಿಧವಾದ ಸುಖಭೋಗಗಳನ್ನು ಹಗಲು ರಾತ್ರಿ ಅನುಭವಿಸು; ವ್ಯಥೆಯನ್ನು ಮನಸ್ಸಿನಲ್ಲಿ ತುಂಬಬೇಡ, ಮನುಷ್ಯನ ಜೀವನ ಇರುವುದು ಭೋಗಕ್ಕಲ್ಲದೆ ಮತ್ತೇತಕ್ಕೆ ? ಪಶ್ಚಿಮದಲ್ಲಿರುವುದೆಲ್ಲ ಬರಿಯ ನಿದ್ರೆ, ಜಡ ಛಾಯೆಗಳು. ಒಮ್ಮೆ ಅಲ್ಲಿಗೆ ಹೋದರೆಂದರೆ ಮಮ್ಮಿಗಳ೦ತೆ ನಿದ್ರೆ ಮಾಡುವುದಲ್ಲದೆ, ತಮ್ಮ ಸಹೋದರರನ್ನು ನೋಡಲು ಮತ್ತೊಮ್ಮೆ ಏಳುವಂತೆ ಇಲ್ಲ. ತಂದೆ - ತಾಯಿಗಳನ್ನು ಅವರು ಪುನಃ ಕಂಡುಹಿಡಿಯುವಂತೆ ಇಲ್ಲ. ಹೆಂಡತಿ ಮಕ್ಕಳ ಪ್ರೇಮ ಎಂದೆಂದಿಗೂ ಹೋದಂತೆಯೆ, ಪ್ರಪಂಚದಲ್ಲಿರು ವವರಿಗೆಲ್ಲ ಭೂಮಿ ನೀರನ್ನು ಕೊಡುವುದು, ಆದರೆ ನನಗೆ ಅದು ನಿಂತ ಕಡೆ ನಿಂತಿರುವುದು ಮೃತ್ಯು ಸಮನಾಗಿದೆ. ಪ್ರಪಂಚದಲ್ಲಿರುವವರ ಪಾಲಿಗೆ ನೀರು ಹರಿಯುವುದು. ಆದರೆ ನನ್ನ ಪಾಲಿಗೆ ಅದು ಕೊಳೆತು ನಾರುವ ದ್ರವ್ಯ. ನಾನು ಈ ಸಾವಿನ ಕಣಿವೆಗೆ ಬಂದಾದ ಮೇಲೆ ನಾನಾರು ನಾನೆಲ್ಲಿರುವೆನು ಎಂಬುದೇ ಗೊತ್ತಿಲ್ಲ; ಓ ಹರಿಯುವ ನೀರನ್ನು ಸ್ವಲ್ಪ ಕೊಡಿ ಕುಡಿಯುವುದಕ್ಕೆ, ನನ್ನನ್ನು ನೀರಿನ ಸಮೀಪದಲ್ಲಿಡಿ, ತಲೆಯನ್ನು ಉತ್ತರಕ್ಕೆ ತಿರುಗಿಸಿ, ಅಲ್ಲಿಂದ</p>

<!-- 349-5/0317-->

<p>ಬರುವ ತಂಗಾಳಿಯಾದರೂ ನನ್ನ ಮೇಲೆ ಬೀಸಲಿ, ಅದು ನನ್ನ ಹೃದಯದ ದುಃಖವನ್ನು ಪರಿಹರಿಸಲಿ.” - ಚಾಲಿ ಯನರೂ ಕೂಡ ಈಜಿಪ್ಟಿನವರಷು, ಮರಣಾನಂತರ ಇರುವ ಜೀವಿಯ ಸ್ಥಿತಿಯನ್ನು ಕುರಿತು ಯೋಚಿಸದೇ ಇದ್ದರೂ ಅವರಲ್ಲಿ ಜೀವ ಒಂದು ಜೋಡಿ, ಹೆಣದ ಹತ್ತಿರವೇ ಪ್ರೇತ ಇರುವುದು. ಈ ದೇಹವಿಲ್ಲದೆ ಜೀವ ಇರಬಲ್ಲದು ಎಂಬ ಸ್ಥಿತಿಯನ್ನು ಅವರು ಕೂಡ ಯೋಚಿಸಲಿಲ್ಲ. ಪ್ರಳಯಕಾಲದಲ್ಲಿ ಹೆಣಕ್ಕೆ ಪುನಃ ಜೀವ ಬರುವುದೆಂದು ಆಶಿಸಿದ್ದರು. ಅವರಲ್ಲಿ ಇಷ್ಟಾರ್‌ ದೇವತೆ ತುಂಬಾ ಕಷ್ಟಪಟ್ಟು ಸಾಹಸ ಮಾಡಿ ಈ ಮತ್ತು ಡಂಕಿನ ಇವರ ಮಗನಾದ ಡುಮುಜಿ ಎಂಬ ಕುರುಬನಾದ ತನ್ನ ಗಂಡನನ್ನು ಬಿಡಿಸಿದಳು. ''ತುಂಬಾ ದೊಡ್ಡ ಭಕ್ತರು ದೇವಸ್ಥಾನಕ್ಕೆ ಹೋಗಿ ಕಾಲವಾದ ತಮ್ಮ ಸ್ನೇಹಿತನ ಬಿಡುಗಡೆಗೆ ಎಷ್ಟು ಪ್ರಾರ್ಥಿಸಿದರೂ ವಿಫಲರಾದರು.”</p>
<p>ಪುರಾತನ ಈಜಿಪ್ಟಿನವರಲ್ಲಿ ಮತ್ತು ಚಾಲ್ಡಿಯನ್ನರಲ್ಲಿ ಶವವಿಲ್ಲದ ಅಥವಾ ಗೋರಿಯಿಲ್ಲದ ಜೀವದ ಭಾವನೆಯೇ ಇರಲಿಲ್ಲ. ಅಂತೂ ಈ ಪ್ರಪಂಚದಲ್ಲಿ ಇರುವ ಸ್ಥಿತಿಯೇ ಶ್ರೇಷ್ಠ ಎಂದು ಭಾವಿಸಿದ್ದರು. ಕಾಲವಾದರೂ ಮತ್ತೊಮ್ಮೆ ಇದಕ್ಕೆ ಬರುವುದಕ್ಕೆ ಹವಣಿಸುತ್ತಿದ್ದರು. ಬದುಕಿರುವವರು ದುಃಖಕರವಾದ ಜೋಡಿಯ ಬಾಳನ್ನು ಸಾಧ್ಯವಾದಷ್ಟು ಕಾಲ ಪ್ರೇತರೂಪದಲ್ಲಿಡಲು ಸಹಾಯ ಮಾಡುತ್ತಿದ್ದರು.</p>
<p>ಆತ್ಮನಿಗೆ ಸಂಬಂಧಪಟ್ಟ ಯಾವ ಗಹನ ಭಾವನೆಯೂ ಉದಯಿಸುವ ನೆಲವಲ್ಲ ಇದು. ಮೊದಲನೆಯದಾಗಿ ಇದು ಅತಿ ಸ್ಕೂಲವಾಗಿ ಭೌತಿಕವಾಗಿರುವುದು. ಆದರೂ ಇಲ್ಲಿ ಭಯ ಮತ್ತು ವ್ಯಥೆ ತುಂಬಿವೆ. ಬೇಕಾದಷ್ಟು ಪಾಪ ಶಕ್ತಿಗಳಿಗೆ ಅಂಜಿ, ಎಲ್ಲಾ ಭರವಸೆಯನ್ನು ಕಳೆದುಕೊಂಡು ಅವುಗಳಿಂದ ಪಾರಾಗಬೇಕೆಂಬ ವ್ಯಥೆಯಿಂದ ಬದುಕಿರುವವರು, ಕಾಲವಾದವರಂತೆ, ಪ್ರಪಂಚವನ್ನೆಲ್ಲಾ ತಾರಾಡಿದರೂ ಎಲ್ಲಿಯೂ ಕೊಳೆತು ನಾರುವ ದೇಹವನ್ನು ಮತ್ತು ಗೋರಿಯನ್ನು ಮಾರಿ ಹೋಗಲಾಗಲಿಲ್ಲ.</p>
<p>ಆತ್ಮನಿಗೆ ಸಂಬಂಧಪಟ್ಟ ಗಹನ ಭಾವನೆಗಳಿಗಾಗಿ ನಾವು ಬೇರೊಂದು ಜನಾಂಗದ ಕಡೆ ತಿರುಗಬೇಕಾಗಿದೆ. ಅವರ ದೇವರು ದಯಾಮಯನು, ಸರ್ವ ವ್ಯಾಪಿ; ಮಾನವನಿಗೆ ಸಹಾಯಮಾಡಲು ಕಾಯುತ್ತಿರುವ ಹಲವು ದೇವತೆಗಳ ಮೂಲಕ ಅವನು ವ್ಯಕ್ತವಾಗುವನು. ಮೊದಲು ದೇವರನ್ನು ತಂದೆ ಎಂದು ಕರೆದ ಜನಾಂಗವೇ ಇದು. 'ತಂದೆ ತನ್ನ ಪ್ರೇಮದ ಮಗುವನ್ನು ಕೈಯಲ್ಲಿ ಹಿಡಿದು ಕರೆದುಕೊಂಡು ಹೋಗುವಂತೆ, ಹೇ ದೇವ, ನನ್ನನ್ನು ಕೈ ಹಿಡಿದು ನಡೆಸು.” ಆ ಜನಾಂಗಕ್ಕೆ ಜೀವನದಲ್ಲಿ ಭರವಸೆ ಇತ್ತು, ನಿರಾಶೆ ಇರಲಿಲ್ಲ. ಉನ್ಮತ್ತತೆ ಉದ್ರೇಕ ಇವುಗಳ ಮಧ್ಯದಲ್ಲಿ ಸಿಕ್ಕಿಕೊಂಡು ನರಳುವಾಗ ಮಧ್ಯೆ ಮಧ್ಯೆ ಆ ಜೀವಿಯ ಹೃದಯಾಂತರಾಳದಿಂದ ಏಳುವ ಕ್ರಂದನವಾಗಿರಲಿಲ್ಲ ಅವನ ಧರ್ಮ. ಆ ಜನಾಂಗದ ಭಾವನೆ ಹೊಲಗದ್ದೆಗಳ ತೋಟಅರಣ್ಯಗಳ ಕಂಪಿನಿಂದ ಆಚ್ಛಾದಿತವಾಗಿದೆ. ಅವರ ಪ್ರಾರ್ಥನೆ ಸೂರ್ಯೊದಯದ ಪ್ರಥಮ ಕಿರಣ ಭೂಮಿಯನ್ನು ಚುಂಬಿಸುವಾಗ ಮಧುರ ಕಂಠದ ಗಾನದಿಂಪಿನಿಂದ ಬುವಿ ಬಾನನ್ನೆಲ್ಲ ತುಂಬುವ ಹಕ್ಕಿಗಳ ಧ್ವನಿಯಂತೆ ಹತ್ತೂರ್ವಕವಾಗಿ ಸ್ವತಂತ್ರವಾಗಿ</p>

<!-- 349-5/0318-->
<p>ಆನಂದದಿಂದ ತುಂಬಿದೆ. ಈಗಲೂ ಎಂಬತ್ತು ಶತಮಾನಗಳ ಹಿಂದಿನಿಂದ ಬರುವ ಧ್ವನಿ ಸ್ವರ್ಗದಿಂದ ಬರುವ ಹೊಸ ಕರೆಯಂತೆ ಇದೆ. ಅವರೇ ಪುರಾತನ ಆರ್ಯರು, ನಾವೀಗ ಅವರ ಕಡೆ ನೋಡೋಣ.</p>
<p>'ಮೃತ್ಯುವಿಲ್ಲದ, ನಾಶವಿಲ್ಲದ ಸ್ವರ್ಗಜ್ಯೋತಿಯಲ್ಲಿ ಸನಾತನವಾದ ಸತ್ಯ ಕಂಗೊಳಿಸುತ್ತಿರುವ ಕಡೆ ನನ್ನನ್ನು ಇಡು.” “ವಿವಸ್ವಂತನ ಮಗನಿರುವ ಕಡೆ, ಸ್ವರ್ಗದ ಗುಪ್ತ ದೇಗುಲದಲ್ಲಿ ನನ್ನನ್ನು ಅಮೃತಾತ್ಮನನ್ನಾಗಿ ಮಾಡು.” “ಎಲ್ಲಿ ಅವರು ಕುಳಿತಿದ್ದರೂ, ಚಲಿಸುತ್ತಿರುವರೊ ಅಲ್ಲಿ ನನ್ನನ್ನು ಅಮರನನ್ನಾಗಿ ಮಾಡು'' ಅತಿ ಪುರಾತನವಾದ ಋಗ್ವದ ಸಂಹಿತೆಯಲ್ಲಿ ಬರುವ ಆರ್ಯರ ಪ್ರಾರ್ಥನೆಗಳು ಇವು.</p>
<p>- ಆರ್ಯ ಮತ್ತು ಮೈಚ್ಛ ಭಾವನೆಗಳಿಗೆ ಇರುವ ಧ್ರುವಗಳಷ್ಟು ಅಂತರ ನಮಗೆ ಗೋಚರಿಸುವುದು. ಮೈಟ್ನರಿಗೆ ದೇಹ ಮತ್ತು ಪ್ರಪಂಚ ಇವೆರಡೇ ಸತ್ಯ ಮತ್ತು ಅಪೇಕ್ಷಣೀಯವಾದುವು. ಮರಣದ ಸಮಯದಲ್ಲಿ ಹೊರಗೆ ಹೋಗುವ ಜೀವ ಇಂದ್ರಿಯಸುಖವನ್ನು ಬಿಟ್ಟು ಹೋಗಬೇಕಲ್ಲ ಎಂದು ವ್ಯಥೆಪಡುವುದು. ಸತ್ಯ ದೇಹವನ್ನು ಸುರಕ್ಷಿತವಾಗಿಟ್ಟರೆ ಆ ಜೀವ ಇದರಲ್ಲಿ ನೆಲಸುವುದೆಂದು ಭಾವಿಸುತ್ತಿದ್ದರು. ಆದಕಾರಣವೆ ಬದುಕಿರುವ ಮನುಷ್ಯನಿಗಿಂತ ಅವನ ಹೆಣವನ್ನು ಹೆಚ್ಚು ಜೋಪಾನವಾಗಿ ರಕ್ಷಿಸಬೇಕಾಗಿತ್ತು. ಆರ್ಯರು ಸಾವಿನ ಸಮಯದಲ್ಲಿ ಯಾವುದು ಬಿಟ್ಟು ಹೊಯಿತೊ ಅದೇ ನಿಜವಾದ ಮಾನವನೆಂದೂ, ಅದು ದೇಹದಿಂದ ಹೋದ ಮೇಲೆ ದೇಹದಲ್ಲಿರುವುದಕ್ಕಿಂತ ಹೆಚ್ಚು ಆನಂದವನ್ನು ಅನುಭವಿಸುವುದೆಂದೂ ನಂಬಿದ್ದರು. ಸಾಧ್ಯವಾದಷ್ಟು ಬೇಗ ಹೆಣವನ್ನು ಬೂದಿ ಮಾಡಲು ಯತ್ನಿಸುತ್ತಿದ್ದರು. - ಆತ್ಮನನ್ನು ಕುರಿತ ನಿಜವಾದ ಭಾವನೆಯ ಅಂಕುರವನ್ನು ಇಲ್ಲಿ ಕಾಣುತ್ತೇವೆ. ಇಲ್ಲಿ ಮಾತ್ರ ನಿಜವಾದ ಮನುಷ್ಯ ದೇಹವಲ್ಲ, ಆತ್ಮ; ಇಲ್ಲಿ ದೇಹಕ್ಕೂ ಆತ್ಮನಿಗೂ ಯಾವ ಸಂಬಂಧದ ಆವಶ್ಯಕತೆಯೂ ಇರಲಿಲ್ಲ; ಇಲ್ಲಿ ಮಾತ್ರ ಆತ್ಮಸ್ವಾತಂತ್ರ್ಯದ ಭವ್ಯಭಾವನೆ ಮೂಡಬಲ್ಲದು. ದೇಹವನ್ನು ಬಿಟ್ಟುಹೋಗುವ ಸಮಯದಲ್ಲಿ ಹೊತ್ತುಕೊಂಡು ಹೋಗುವ ಸೂಕ್ಷ್ಮ ದೇಹವನ್ನು ಕೂಡ ತ್ಯಜಿಸಿದ ಮೇಲೆ, ನಿರಾಕಾರವಾದ ಏಕವಾದ ಅಖಂಡ ಆತ್ಮನ ಭಾವನೆ ಗೋಚರಿಸಿತು. ಆಗಲೇ ಆತ್ಮ ಎಲ್ಲಿಂದ ಬಂತು ಎಂಬ ಪ್ರಶ್ನೆ ಮೂಡಿತು.</p>
<p>ಭರತಖಂಡದಲ್ಲಿ ಅದರಲ್ಲಿಯೂ ಆರ್ಯರಲ್ಲಿ, ಆತ್ಮದ ಪುನರ್ಜನ್ಮ, ಅದರ ಅಮರತ್ವ ಮತ್ತು ಏಕತ್ವ ಇವುಗಳ ಭಾವನೆ ಮೊದಲು ಉದಯಿಸಿತು. ಈಚೆಗಿನ ಸಂಶೋಧನೆಗಳಿಂದ ಈಜಿಪ್ಟಿನವರಿಗೆ, ಆತ್ಮ ಹಿಂದೆ ಇತ್ತು ಮತ್ತು ಕಾಲಾನಂತರವೂ ಬೇರೆ ಇರಬಲ್ಲದು ಎಂಬ ಭಾವನೆ ಇದ್ದಂತೆ ಕಾಣುವುದಿಲ್ಲ. ಮತ್ತೆ ಕೆಲವರಲ್ಲೇನೊ ಈ ಭಾವನೆಗಳು ನಿಸ್ಸಂದೇಹವಾಗಿ ಇದ್ದುವು. ಆದರೆ ಇವೆಲ್ಲ ಭರತಖಂಡದಿಂದ ಬಂದವು ಎಂಬುದನ್ನು ತೋರಿಸಿರುವರು.</p>

<!-- 349-5/0319-->

<p>ಕಾರ್ಲ್ ಹೇಕಲ್ ಎಂಬುವನು ಹೀಗೆ ಹೇಳುತ್ತಾನೆ: “ಈಜಿಪ್ಟಿನ ಧರ್ಮವನ್ನು ನಾವು ಚೆನ್ನಾಗಿ ವಿಮರ್ಶಿಸಿದಷ್ಟೂ ಅಲ್ಲಿ ಪುನರ್ಜನ್ಮ ಸಿದ್ದಾಂತದ ಚಿಹ್ನೆಯೇ ಇಲ್ಲ; ಅಲ್ಲಿ ಕೆಲವು ಪಂಗಡಗಳಲ್ಲಿ ಈ ಭಾವನೆ ಇದ್ದರೂ ಅದು ಓಸಿರಿಸ್ ಬೋಧನೆಯಲ್ಲಿ ಇಲ್ಲ, ಇವೆಲ್ಲ ಹಿಂದೂ ಮೂಲದಿಂದ ಬಂದುವು - ಎಂಬುದು ನನಗೆ ಖಚಿತವಾಗಿದೆ.”</p>
<p>ಅನಂತರ ಅಲೆಕ್ಸಾಂಡ್ರಿಯಾದ ಯಹೂದ್ಯರಲ್ಲಿ ಪ್ರತ್ಯೇಕವಾದ ಜೀವನ ಭಾವನೆ ಕಾಣುತ್ತದೆ. ಏಸುವಿನ ಕಾಲದಲ್ಲಿದ್ದ ಫೆರಿಸೀಗಳು ಪ್ರತ್ಯೇಕವಾದ ಜೀವನಲ್ಲಿ ನಂಬಿಕೆ ಇಟ್ಟಿದ್ದರು, ಮಾತ್ರವಲ್ಲ ಅದು ಹಲವು ದೇಹಗಳಲ್ಲಿ ಸಂಚರಿಸುವುದು ಎಂದು ತಿಳಿದುಕೊಂಡಿದ್ದರು. ಆದಕಾರಣವೇ ಏಸುವು ಹಿಂದಿನ ದೇವದೂತನೊಬ್ಬನ ಪುನರಾವತಾರ ಎಂದು ಅವರಿಗೆ ನಂಬುವುದಕ್ಕೆ ಸಾಧ್ಯವಾಯಿತು. ಹಿಂದೆ ಇದ್ದ ದೇವದೂತನಾದ ಏಲಿಯಾಸನೇ ಜಾನ್ ಬ್ಯಾಪ್ಟಿಸ್ಟನಾಗಿ ಹುಟ್ಟಿದ್ದಾನೆ' ಎಂದು ಏಸುವೇ ಹೇಳಿದ್ದಾನೆ. ನೀವು ಒಪ್ಪುವುದಾದರೆ ಬರಬೇಕಾದ ಏಲಿಯಾಸನೆ ಇವನು.” (ಮ್ಯಾಥ್ಯು<span class="en"> XI: 14).</span></p>
<p>ಜೀವ ಮತ್ತು ಅದರ ಪ್ರತ್ಯೇಕ ಅಸ್ತಿತ್ವದ ಭಾವನೆ ಹಿಗಳಿಗೆ ಈಜಿಪ್ಪಿನ ಅನುಭಾವಿಗಳ ಬೋಧನೆಯಿಂದ ದೊರಕಿತು. ಈಜಿಪ್ಪಿನವರಿಗೆ ಈ ಭಾವನೆ ಇಂಡಿಯಾದೇಶದಿಂದ ದೊರಕಿತು. ಇವು ಅಲೆಗ್ಲಾಂಡ್ರಿಯಾದ ಮೂಲಕ ಬಂದಿರುವುದು ಗಮನಾರ್ಹ. ಏಕೆಂದರೆ ಬೌದ್ಧ ಸಂನ್ಯಾಸಿಗಳು ಅಲೆಕ್ಸಾಂಡ್ರಿಯಾದಲ್ಲಿ ಮತ್ತು ಏಷ್ಯಾ ಮೈನರಿನಲ್ಲಿ ಇದ್ದರು ಎಂದು ಅವರ ಗ್ರಂಥಗಳು ಹೇಳುವುವು.</p>
<p>ಪುನರ್ಜನ್ಮ ಸಿದ್ದಾಂತವನ್ನು ಗ್ರೀಕರಿಗೆ ಹೇಳಿದವರಲ್ಲಿ ಪೈಥಾಗೊರಾಸನೇ ಮೊತ್ತಮೊದಲಿಗ. ಸತ್ತವರನ್ನು ಸುಡುತ್ತಿದ್ದ ಮತ್ತು ದೇಹಕ್ಕಿಂತ ಪ್ರತ್ಯೇಕವಾದ ಆತ್ಮನ ಸಿದ್ದಾಂತವನ್ನು ನಂಬಿದ್ದ ಆರ್ಯರಾದ ಗ್ರೀಕರು ಪುನರ್ಜನ್ಮ ಸಿದ್ಧಾಂತವನ್ನು ಸುಲಭವಾಗಿ ಒಪ್ಪಿಕೊಂಡರು. ಪೈಥಾಗೊರಾಸ್ ಇಂಡಿಯಾ ದೇಶಕ್ಕೆ ಹೋಗಿದ್ದ ನೆಂದೂ, ಅಲ್ಲಿ ಬ್ರಾಹ್ಮಣರಿಂದ ಬೋಧನೆಯನ್ನು ಪಡೆದನೆಂದೂ ಅಪೂಲಿಯಸ್ ಹೇಳುವನು.</p>
<p>ಎಲ್ಲಿ ಜೀವನೇ ನಿಜವಾದ ಆತ್ಮ, ಬದಲಾಗುವ ದೇಹವಲ್ಲ ಎಂಬ ಭಾವನೆ ಇದೆಯೋ ಅಲ್ಲೆಲ್ಲಾ ಪೂರ್ವಜನ್ಮದ ಸಿದ್ದಾಂತ ಇದ್ದೇ ಇದೆ. ಯಾರು ಇದನ್ನು ಒಪ್ಪಿಕೊಂಡರೋ ಅವರೆಲ್ಲ ಸತ್ತವರ ದೇಹವನ್ನು ದಹಿಸುತ್ತಿದ್ದರು ಎಂಬುದನ್ನು ನೋಡಿದೆವು. ಅವರಲ್ಲಿ ಪುರಾತನ ಆರ್ಯ ಜನಾಂಗದ ಶಾಖೆಯಾದ ಪಾರ್ಸಿಗಳು ಯಾವ ಸೆಮೆಟೆಕ್ ಗುಂಪಿನ ಪ್ರಭಾವಕ್ಕೂ ಬೀಳದೆ ಸತ್ತವರ ದೇಹವನ್ನು ಒಪ್ಪಮಾಡುವ ಒಂದು ವಿಚಿತ್ರ ಸಿದ್ಧಾಂತವನ್ನು ಜಾರಿಗೆ ತಂದರು. ಆ ಸ್ಥಳಕ್ಕೆ 'ಮೌನ ಗೋಪುರ' (ಪಾರ್ಸಿಗಳು ಈ ಗೋಪುರದಲ್ಲಿ ಶವವನ್ನು ಇಡುವರು. ಹದ್ದುಗಳು ಅವನ್ನು ಬಂದು ತಿಂದು ಹೋಗುವುವು) ಎಂದು ಹೆಸರು. ಈ ಶಬ್ದವು ಸಂಸ್ಕೃತದ 'ದಪ್' ಎಂಬ ಮೂಲಧಾತುವಿನಿಂದ ಬಂದಿರುವುದು.</p>

<!-- 349-5/0320-->
<p>ಮಾನವನ ಸ್ವಭಾವವನ್ನು ಹೆಚ್ಚು ವಿಮರ್ಶಿಸುವ ಗೊಡವೆಗೆ ಹೋಗದಿದ್ದ ಜನಾಂಗಗಳು ಜೀವವೆಂದರೆ ಮಾನವನ ದೇಹ ಎಂಬ ಭಾವನೆಯನ್ನು ಮಾರಿ ಹೋಗಲಿಲ್ಲ. ಕೆಲವು ವೇಳೆ, ಹೆಚ್ಚಿನ ಜ್ಞಾನವನ್ನು ಪಡೆದ ಮೇಲೆ ಅದಕ್ಕಿಂತ ಮುಂದೆ ಹೋಗಬೇಕಾಗಿ ಬಂದರೂ, ಹೇಗೋ ಎಂತೋ, ಅಂತೂ ಮುಂದೆ ಬಹಳ ಕಾಲವಾದ ಮೇಲೆ ಈ ದೇಹವೇ ಶಾಶ್ವತವಾಗುವುದು ಎಂದು ಭಾವಿಸಿದ್ದರು.</p>
<p>ಇದಕ್ಕೆ ವಿರೋಧವಾಗಿ ವಿಚಾರಜೀವಿಯಾದ ಮಾನವನ ಸ್ವಭಾವವನ್ನು ವಿಶ್ಲೇಷಿಸಲು ತಮ್ಮ ಶಕ್ತಿಯ ಅತ್ಯುತ್ತಮ ಭಾಗವನ್ನು ವಿನಿಯೋಗಿಸಿದ ಇಂಡಿಯಾದೇಶದ ಆರ್ಯರು ಬಹಳ ಬೇಗ ಈ ದೇಹದ ಆಚೆ, ತಮ್ಮ ಪೂರ್ವಿಕರು ಇಚ್ಚಿಸುತ್ತಿದ್ದ ಕಾಂತಿಯುತವಾದ ಸೂಕ್ಷ್ಮದೇಹದ ಆಚೆಗೆ ನಿಜವಾದ ಮನುಷ್ಯನಿರುವನು, ಆತ್ಮವು ಈ ದೇಹವೆಂಬ ಹೊದಿಕೆಯನ್ನು ಸ್ವೀಕರಿಸಿ, ಅದು ಜೀರ್ಣವಾದ ಮೇಲೆ ಆಚೆಗೆ ಅದನ್ನು ಒಗೆಯುವನು ಎಂದು ಅರಿತರು. ಇಂತಹ ಆತ್ಮ ಸೃಷ್ಟಿಯಾಯಿತೆ ? ಸೃಷ್ಟಿ ಎಂದರೆ ಶೂನ್ಯದಿಂದ ಏನೋ ಬರುವುದು ಎಂದಾದರೆ ಖಚಿತವಾಗಿ ''ಇಲ್ಲ' ಎನ್ನುವುದೇ ಅವರ ಉತ್ತರ, ಈ ಆತ್ಮನಿಗೆ ಹುಟ್ಟು ಸಾವುಗಳಿಲ್ಲ, ಇದೊಂದು ಮಿಶ್ರಣವಲ್ಲ. ಇದು ಸಂಯೋಗದಿಂದ ಆಗಿಲ್ಲ. ಇದೊಂದು ಪ್ರತ್ಯೇಕವಾಗಿರುವ ವಸ್ತು. ಆದಕಾರಣ ಅದನ್ನು ಸೃಷ್ಟಿಸಲು ಅಥವಾ ನಾಶಮಾಡಲು ಆಗುವುದಿಲ್ಲ. ಅದು ಹಲವು ಅವಸ್ಥೆಗಳ ಮೂಲಕವಾಗಿ ಹೋಗುತ್ತಿದೆ ಅಷ್ಟೆ.</p>
<p>ಹಾಗಾದರೆ ಅದು ಮುಂಚೆ ಎಲ್ಲಿತ್ತು ಎಂಬ ಪ್ರಶ್ನೆ ಬರುವುದು. ಹಿಂದೂ ದಾರ್ಶನಿಕರು ಅದು, ಸ್ಕೂಲವಾಗಿ ನೋಡಿದರೆ, ಬೇರೆ ಬೇರೆ ದೇಹಗಳಲ್ಲಿ ಚಲಿಸುತ್ತಿತ್ತು; ನಿಜವಾಗಿ ಆಧ್ಯಾತ್ಮಿಕ ದೃಷ್ಟಿಯಿಂದ ನೋಡಿದರೆ ಹಲವು ಮಾನಸಿಕ ಸ್ಥಿತಿಗಳ ಮೂಲಕ ಹೋಗುತ್ತಿತ್ತು ಎನ್ನುವರು.</p>
<p>ವೇದಗಳ ಆಧಾರದ ಮೇಲೆ ಸ್ಥಾಪಿತವಾದ ಪುನರ್ಜನ್ಮ ಸಿದ್ಧಾಂತಕ್ಕೆ ವೇದಗಳಲ್ಲದೆ ಬೇರೆ ಪ್ರಮಾಣಗಳು ಯಾವುದಾದರೂ ಇವೆಯೆ? ಇವೆ, ಎಲ್ಲರೂ ಒಪ್ಪಿಕೊಂಡಿರುವ ಇತರ ಸಿದ್ದಾಂತಗಳಿಗೆ ಇರುವಂತೆಯೇ ಇದಕ್ಕೂ ಪ್ರಮಾಣಗಳು ಇವೆ. ಮುಂದೆ ಅವನ್ನು ತೋರುತ್ತೇವೆ. ಮೊದಲನೆಯದಾಗಿ, ಯೂರೋಪಿನ ಆಧುನಿಕ ಮಹಾ ಚಿಂತಕರು ಪುನರ್ಜನ್ಮ ಸಿದ್ದಾಂತದ ವಿಷಯದಲ್ಲಿ ಏನು ಯೋಚಿಸಿರುವರು ಎಂಬುದನ್ನು ನೋಡೋಣ.</p>
<p>ಆತ್ಮನ ಅಮರತ್ವದ ವಿಷಯವಾಗಿ ಐ.ಎಚ್ ಫಿಕ್ಷೆ <span class="en">(I.H. Fichte) </span>ಎಂಬುವನು ಹೀಗೆ ಹೇಳುತ್ತಾನೆ: 'ವ್ಯಕ್ತಿಯು ಸತ್ತನಂತರ ಆತ್ಮವು ಇರುವುದಿಲ್ಲ ಎಂದು ಸಾಧಿಸುವುದಕ್ಕೆ ಒಂದು ಉಪಮಾನವನ್ನು ಪ್ರಕೃತಿಯಿಂದ ತರುವರು, ನಿಜ. ಯಾವುದು ಕಾಲದಲ್ಲಿ ಹುಟ್ಟಿತೊ ಅದು ಒಂದಲ್ಲ ಒಂದು ಸಲ ನಾಶವಾಗಬೇಕು ಎಂಬ ಪ್ರಖ್ಯಾತವಾದ ವಾದವೇ ಅದು. ಆತ್ಮ ಹಿಂದೆ ಇತ್ತು ಎಂದರೆ ಹಿಂದೆ ಅನೇಕ ವೇಳೆ ಇದ್ದಿರಬೇಕು ಎಂಬುದನ್ನು ಒಪ್ಪಿಕೊಳ್ಳಬೇಕಾಗುವುದು. ಇದು ಆತ್ಮ ಮುಂದೆ ಇರುವುದಕ್ಕೆ ಒಂದು ಅಭ್ಯಂತರವಾಗದೆ ಅದನ್ನು ಸಮರ್ಥಿಸುವ ಒಂದು ವಾದದಂತೆ</p>

<!-- 349-5/0321-->

<p>ಕಾಣುವುದು. ಪ್ರಪಂಚದಲ್ಲಿ ಯಾವುದನ್ನೂ ಹೊಸದಾಗಿ ಸೃಷ್ಟಿಸುವುದಕ್ಕಾಗಲಿ ಇರುವುದನ್ನು ನಾಶಮಾಡುವುದಕ್ಕಾಗಲಿ ಸಾಧ್ಯವಿಲ್ಲ ಎಂಬ ಆಧ್ಯಾತ್ಮಿಕ-ಭೌತಿಕ ನಿಯಮವನ್ನು ನಾವು ಚೆನ್ನಾಗಿ ಅರ್ಥಮಾಡಿಕೊಳ್ಳಬೇಕಾಗುವುದು. ಅಂದರೆ ಆತ್ಮನೆಂಬುದು ಸ್ಕೂಲವಾಗಿ ಕಣ್ಣಿಗೆ ಕಾಣುವ ದೇಹದಲ್ಲಿ ಬರುವುದಕ್ಕೆ ಮುಂಚೆಯೂ ಇದ್ದಿರಬೇಕು ಎಂಬುದನ್ನು ಒಪ್ಪಿಕೊಳ್ಳಬೇಕಾಗುವುದು.”</p>
<p>ಪುನರ್ಜನ್ಮದ ವಿಷಯದಲ್ಲಿ ಶೋಪನ್ನೂರ್ ಹೀಗೆ ಹೇಳುವನು: ''ವ್ಯಕ್ತಿಗೆ ನಿದ್ದೆ ಹೇಗೆಯೋ ಹಾಗೆಯೇ ಇಚ್ಛಾಶಕ್ತಿಗೆ <span class="en">(will) </span>ಸಾವು ಎಂಬುದು. ಅದಕ್ಕೆ ವ್ಯಕ್ತಿತ್ವ ಮತ್ತು ನೆನಪು ಉಳಿದರೆ, ಅನಂತಕಾಲದವರೆಗೆ ನಿಜವಾದ ಲಾಭವಿಲ್ಲದ ಕರ್ಮಗಳನ್ನು ಮಾಡುವುದಕ್ಕಾಗಲಿ, ದುಃಖಗಳನ್ನು ಅನುಭವಿಸುವುದಕ್ಕಾಗಲಿ ಅದಕ್ಕೆ ಸಹನಾಶಕ್ತಿ ಇರುತ್ತಿರಲಿಲ್ಲ. ಅದು ಅವನ್ನು ಆಚೆಗೆ ಒಗೆಯುವುದು. ಇದೇ ಮತು. ಸಾವೆಂಬ ನಿದ್ರೆಯ ಮೂಲಕ ಇಚ್ಛೆಯು ಪುನಃ ಬೇರೊಂದು ಬುದ್ಧಿಯ ಮತ್ತು ದೇಹದ ಮೂಲಕ ವ್ಯಕ್ತವಾಗುವುದು; ಹೊಸ ಹೊಸ ಅನುಭವಗಳನ್ನು ಪಡೆಯಲು ಕಾತರಗೊಳ್ಳುವುದು. ಅವ್ಯಾಹತವಾದ ಹೊಸ ಹೊಸ ಜನ್ಮಗಳು ಇಚ್ಛಾಶಕ್ತಿಯ ಜೀವನ-ಕನಸುಗಳು. ಈ ಇಚ್ಛೆಯನ್ನು ಯಾವುದೂ ನಾಶಮಾಡಲಾರದು. ಹೊಸ ಹೊಸ ಜನ್ಮಗಳಲ್ಲಿ ಹೊಸ ಹೊಸ ಅನುಭವಗಳ ಮೂಲಕ ಅದು ತನಗೆ ತಾನೆ ಕೊನೆಗೆ ಮಾಯವಾಗುವುದು. ಬಾಹ್ಯ ಸೂಲದೃಷ್ಟಿಯಿಂದ ನೋಡಿದರೂ ಇದು ಪುನರ್ಜನ್ಮ ಸಿದ್ಧಾಂತವನ್ನು ಸಮರ್ಥಿಸುವುದು. ಹೊಸದಾಗಿ ಹುಟ್ಟುವವರಿಗೂ, ಜೀರ್ಣವಾಗಿ ಸಾಯುವವರಿಗೂ ಒಂದು ಸಂಬಂಧ ಇದೆ. ಕೆಲವು ವೇಳೆ ಪ್ರಳಯಕಾರಕಗಳಾದ, ಸಾಂಕ್ರಾಮಿಕ ಜಾಡ್ಯಗಳಾದ ಮೇಲೆ ಜನನ ಸಂಖ್ಯೆ ಏರುವುದು. ಹದಿನಾಲ್ಕನೆಯ ಶತಮಾನದಲ್ಲಿ 'ಕಪ್ಪು ಸಾವು' ಎಂಬುದು, ಹಳೆಯ ಜಗತ್ತನ್ನು ಹೆಚ್ಚು ಕಡಿಮೆ ನಾಶಮಾಡಿದ ಮೇಲೆ ಮಾನವ ಸಂತಾನದಲ್ಲಿ ಅಸಾಮಾನ್ಯವಾದ ವೃದ್ದಿ ಕಾಣಿಸಿಕೊಂಡಿತು. ಅಂತಹ ಸಮಯದಲ್ಲಿ ಅವಳಿ ಜವಳಿ ಸಂತಾನ ಬಹಳ ಸಾಮಾನ್ಯವಾಗಿತ್ತು. ಈ ಕಾಲದಲ್ಲಿ ಹುಟ್ಟಿದ ಮಕ್ಕಳಿಗೆ ಅನಂತರ ಪೂರ್ತಿ ಹಲ್ಲು ಬರಲಿಲ್ಲವಂತೆ. ಪ್ರಕೃತಿಯು ತನ್ನ ಮೇರೆ ಮಾರಿ ಕೆಲಸಮಾಡುವಾಗ ಈ ವಿವರಗಳನ್ನು ಅಷ್ಟು ಗಮನಿಸಲಿಲ್ಲ.<span class="en"> F Schnurrer </span>ಎಂಬುವನು<span class="en"> Chronik Der Seuchen </span>ಎಂಬುದರಲ್ಲಿ ಇದನ್ನು ೧೮೨೫ರಲ್ಲಿ ಹೇಳಿದ್ದಾನೆ <span class="en">(p. 77). Casper </span>ಎಂಬುವನು ಇದನ್ನು<span class="en"> Ueber Die Wahrscheinliche Lebensdaner des menschen </span>ಎಂಬ ಪುಸ್ತಕದಲ್ಲಿ ೧೮೩೫ರಲ್ಲಿ ಹೇಳಿದ್ದಾನೆ. ಅವನ ಪ್ರಕಾರ ಜನರು ಎಷ್ಟು ಸಂಖ್ಯೆಯಲ್ಲಿ ಸಾಯುತ್ತಾರೋ ಅದಕ್ಕೂ ಎಷ್ಟು ಸಂಖ್ಯೆಯಲ್ಲಿ ಹುಟ್ಟುತ್ತಾರೆ ಎಂಬುದಕ್ಕೂ ನಿರ್ದಿಷ್ಟವಾದ ಸಂಬಂಧವಿದೆ. ಇದನ್ನು ಹಲವು ದೇಶಗಳಿಂದ ಆಯ್ದ ನಿದರ್ಶನಗಳ ಮೂಲಕ ಸಮರ್ಥಿಸುವನು. ಆದರೂ, ನಾನು ಬೇಗ ಸಾಯುವುದಕ್ಕೂ, ನನಗೆ ಸಂಬಂಧವೇ ಇಲ್ಲದ ಮತ್ತಾವುದೋ ಜನನಕ್ಕೂ ಭೌತಿಕ ಮತ್ತು ಕಾರ್ಯಕಾರಣ ಸಂಬಂಧವಿದೆ ಎನ್ನಲಾಗುವುದಿಲ್ಲ. ಆದರೆ ಇಲ್ಲಿ ಬರುವ ತಾತ್ವಿಕ ನಿರ್ಣಯವನ್ನು ಅಲ್ಲಗಳೆಯಲಾಗುವುದಿಲ್ಲ. ಭೌತಿಕ ವಿಷಯವನ್ನು ವಿವರಿಸುವುದಕ್ಕೆ ಇದರ ಮೂಲಕ ಮಾತ್ರ ಸಾಧ್ಯ. ಹೊಸದಾಗಿ ಹುಟ್ಟುವ ಪ್ರತಿಯೊಂದು</p>

<!-- 349-5/0322-->
<p>ಮಗುವೂ ಹೊಸ ಜೀವನಕ್ಕೆ ಸಂತೋಷದಿಂದ ಬರುವುದು. ಜೀವನವನ್ನು ಬಿಟ್ಟಿಯಾಗಿ ಕೊಟ್ಟ ಒಂದು ಬಹುಮಾನದಂತೆ ಆನಂದಿಸುವುದು. ಆದರೆ ಅದಕ್ಕೆ ಉಚಿತವಾಗಿ ಏನೂ ದೊರೆತಿಲ್ಲ. ಈಗಿನ ಹೊಸ ಜೀವನದ ಬೆಲೆಯನ್ನು ಅದರ ಕಳೆದ ಜೀರ್ಣ ದೇಹದಲ್ಲಿ ಮತ್ತು ಅದರ ಸಾವಿನಲ್ಲಿ ಕೊಟ್ಟಿದೆ. ಆ ಜೀವನದಲ್ಲಿ ಇದ್ದ, ನಾಶವಾಗದ ಬೀಜದಿಂದ ಈ ಹೊಸ ಜೀವ ಬಂದಿದೆ. ಇದೆಲ್ಲ ಒಂದೇ.”</p>
<p>ಹೂಮ್ ಎಂಬ ಪ್ರಖ್ಯಾತ ಇಂಗ್ಲಿಷ್ ತಜ್ಞ ಶೂನ್ಯವಾದಿಯಾದರೂ “ಅಮರತೆ'' ಎಂಬ ಸಂದೇಹವಾದವನ್ನು ಪ್ರತಿಪಾದಿಸುವ ತನ್ನ ಪ್ರಬಂಧದಲ್ಲಿ ಹೀಗೆ ಹೇಳುವನು: 'ಪುನರ್ಜನ್ಮ ಸಿದ್ಧಾಂತ ಒಂದೇ ತತ್ತ್ವಶಾಸ್ತ್ರವು ಒಪ್ಪುವಂತಹ ಸಿದ್ದಾಂತ.” ಲೆಸ್ಸಿಂಗ್ ಎಂಬ ದಾರ್ಶನಿಕನು ಕವಿಸಹಜದೃಷ್ಟಿಯಿಂದ ಹೀಗೆ ಹೇಳುವನು: 'ಈ ಸಿದ್ಧಾಂತವು ಪುರಾತನವಾದುದು ಎಂಬ ಕಾರಣಕ್ಕಾಗಿ ಮಾತ್ರವೇ ಅದನ್ನು ಅಲ್ಲಗಳೆಯಬೇಕೆ? ಅನಂತರ ಬಂದ ಪಂಡಿತರು ಮಾನವನ ಬುದ್ದಿಯನ್ನು ಕೆಡಿಸಿ ಅಧೋಗತಿಗೆ ತರುವುದಕ್ಕಿಂತ ಮುಂಚೆ ಈ ಸಿದ್ಧಾಂತವನ್ನು ಪೂರ್ವಿಕರು ಕಂಡು ಹಿಡಿದರೆಂದು ಅದನ್ನು ಅಲ್ಲಗಳೆಯಬೇಕೆ? ನಾನು ಹೊಸ ಹೊಸ ಅನುಭವವನ್ನು, ಹೊಸ ಹೊಸ ಜ್ಞಾನವನ್ನು ಸಂಪಾದಿಸುವುದಕ್ಕೆ ಏತಕ್ಕೆ ಪುನಃ ಪುನಃ ಬರಬಾರದು? ನಾನು ಒಂದು ಸಲ ಬರುವಾಗಲೇ ಮತ್ತೊಮ್ಮೆ ಬರುವುದಕ್ಕೆ ಅಗತ್ಯವಿಲ್ಲದಷ್ಟನ್ನು ಹೊತ್ತುಕೊಂಡು ಹೋಗುವೆನೇನು?”</p>
<p>ಹಿಂದೆ ಇದ್ದ ಒಂದು ಜೀವ ಪುನಃ ಜನ್ಮವೆತ್ತುತ್ತಿದೆ ಎಂಬ ಸಿದ್ಧಾಂತದ ಪರವಾಗಿ ಮತ್ತು ವಿರೋಧವಾಗಿ ಹಲವು ವಾದಗಳಿವೆ. ಎಲ್ಲಾ ಕಾಲದ ಮಹಾ ಮೇಧಾವಿಗಳೂ ಇದನ್ನೇ ಸಮರ್ಥಿಸುವುದಕ್ಕೆ ಪ್ರಯತ್ನಪಟ್ಟಿರುವರು. ನಮಗೆ ತೋರುವಮಟ್ಟಿಗೆ ಈಗ ಒಂದು ಜೀವ ಇದ್ದರೆ ಅದು ಹಿಂದೆ ಇರಬೇಕಾಗುವುದು ಸಹಜ ಎಂದು ತೋರುವುದು. ಜೀವವೆಂಬುದು ಒಂದು ವ್ಯಕ್ತಿಯಲ್ಲದೆ, ಬೌದ್ದರಲ್ಲಿ ಮಾಧ್ಯಮಿಕರು ಹೇಳುವಂತೆ, ಅದು ಸ್ಕಂಧಗಳ ಸಂಯೋಗವಾದರೂ, ಅದನ್ನು ವಿವರಿಸಬೇಕಾದರೆ ಪೂರ್ವಜನ್ಮ ಅತ್ಯಾವಶ್ಯಕವೆಂದು ಭಾವಿಸುವರು.</p>
<p>ಕಾಲದಲ್ಲಿ ಪ್ರಾರಂಭವಾದ ಅನಂತವಾದ ಅಸ್ತಿತ್ವವು ಇರುವುದು ಅಸಾಧ್ಯ ಎಂಬ ವಾದಕ್ಕೆ ಪ್ರತಿಯಾಗಿ ಏನನ್ನು ಹೇಳುವುದೂ ಸಾಧ್ಯವಿಲ್ಲ. ಅದು ಯುಕ್ತಿಗೆ ಎಷ್ಟೇ ಅಸಾಧುವಾಗಿ ಕಂಡರೂ ಭಗವಂತನಿಗೆ ಅನಂತಶಕ್ತಿ ಇರುವುದರಿಂದ ಅದರ ಮೂಲಕ ಅವನು ಇದನ್ನು ಸಾಧಿಸಬಲ್ಲ ಎಂದು ದೃಢಪಡಿಸಲು ಪ್ರಯತ್ನಿಸಿರುವರು. ಹಲವು ಮೇಧಾವಿಗಳು ಮೇಲಿನ ವಾದದಂತಹ ಕುತರ್ಕವನ್ನು ತರುವುದು ಒಂದು ಸೋಜಿಗದ ಸಂಗತಿ.</p>
<p>ಪ್ರಥಮತಃ, ದೇವರು ಎಲ್ಲ ಘಟನೆಗಳಿಗೂ ಕಾರಣಕರ್ತನಾದರೆ ಮಾನವನ ಅಂತರಂಗದಲ್ಲಿ ನಡೆಯುವ ಕೆಲವು ಘಟನೆಗಳಿಗೆ ಸ್ವಾಭಾವಿಕ ಕಾರಣವೇನು ಎಂಬುದೇ ಮೊದಲನೆಯ ಪ್ರಶ್ನೆ. ಅದೆಲ್ಲ ದೈವೇಚ್ಛೆ ಎನ್ನುವುದು ನಮ್ಮ ಅಜ್ಞಾನವನ್ನು</p>

<!-- 349-5/0323-->

<p>ಒಪ್ಪಿಕೊಂಡಂತೆ ಆಗುತ್ತದೆ. ಪ್ರತಿಯೊಂದು ಪ್ರಶ್ನೆಗೂ ಇದೇ ಉತ್ತರವನ್ನು ಕೊಟ್ಟರೆ ಜ್ಞಾನದ ಅನ್ವೇಷಣೆ ಕೊನೆಗೊಂಡಂತೆಯೇ ಸರಿ.</p>
<p>ಎರಡನೆಯದಾಗಿ, ಭಗವಂತನ ಸರ್ವಶಕ್ತಿಗೆ ಎಲ್ಲವೂ ಸಾಧ್ಯವೆಂಬುದು ಕೇವಲ ಒಂದು ಶಬ್ದ ಜಾಲ, ಕಾರಣ ಎಷ್ಟು ಮಟ್ಟಿಗೆ ನಮಗೆ ಗೊತ್ತಾಗಬಹುದು ಎಂದರೆ ಅದು ಒಂದು ನಿರ್ದಿಷ್ಟ ಕಾರ್ಯಕ್ಕೆ ಸಾಕಾಗುವಷ್ಟರ ಮಟ್ಟಿಗೆ ಮಾತ್ರ, ಅದಕ್ಕಿಂತ ಹೆಚ್ಚಲ್ಲ. ಸರ್ವಶಕ್ತವಾದ ಕಾರಣದ ವಿಷಯದಲ್ಲಿ ನಮಗೆ ಎಷ್ಟು ಗೊತ್ತೋ, ಅನಂತವಾದ ಕಾರ್ಯದ ವಿಷಯದಲ್ಲೂ ನಮಗೆ ಗೊತ್ತಿರುವುದು ಅಷ್ಟೇ. ಅದೂ ಅಲ್ಲದೆ ದೇವರಿಗೆ ಸಂಬಂಧಪಟ್ಟ ನಮ್ಮ ಭಾವನೆಯೆಲ್ಲ ಮಿತಿಯಿಂದ ಕೂಡಿದೆ. ದೇವರು ಕಾರಣ ಎನ್ನುವ ಭಾವನೆಯೂ ದೇವರಿಗೆ ಮಿತಿಯನ್ನು ಕಲ್ಪಿಸುತ್ತದೆ. ಮೂರನೆಯದಾಗಿ ಭಗವಂತನಿಗೆ ಎಲ್ಲವೂ ಸಾಧ್ಯ ಎಂಬುದನ್ನು ಒಪ್ಪಿಕೊಂಡರೂ 'ಶೂನ್ಯದಿಂದ ಏನೋ ಬರುವುದು, ಕಾಲದಲ್ಲಿ ಅನಂತ ಪ್ರಾರಂಭವಾಗುವುದು' ಮುಂತಾದುವನ್ನು, ಎಲ್ಲಿಯವರೆಗೆ ನಮಗೆ ಅವಕ್ಕಿಂತ ಉತ್ತಮವಾದ ವಿವರಣೆಯನ್ನು ಕೊಡಲು ಸಾಧ್ಯವೋ ಅಲ್ಲಿಯವರೆಗೆ ಒಪ್ಪಿಕೊಳ್ಳುವಹಾಗಿಲ್ಲ.</p>
<p>ಜೀವದ ಪೂರ್ವಜನ್ಮಕ್ಕೆ ವಿರೋಧವಾದ ಒಂದು ವಾದವನ್ನು ತರುವರು. ಅದು ಅನೇಕ ಜನರಿಗೆ ಅದು ಜ್ಞಾಪಕವಿಲ್ಲ ಎಂಬುದು. ಈ ವಾದವನ್ನು ಸಮರ್ಥಿಸಬೇಕಾದರೆ ಮಾನವನಿಗೆ ಯಾವುದು ಈಗ ಜ್ಞಾಪಕದಲ್ಲಿದೆಯೋ ಅದು ಮಾತ್ರ ಸತ್ಯ ಎಂಬುದನ್ನು ಸಮರ್ಥಿಸಬೇಕಾಗುವುದು. ಅಂದರೆ ಅವನ ಇರವು ಅವನ ಸ್ಮರಣೆಯ ಮೇಲೆ ನಿಂತಿರುವುದು. ಕೇವಲ ಸ್ಮರಣೆಯೇ ಅಸ್ತಿತ್ವಕ್ಕೆ ಒಂದು ಪ್ರಮಾಣವಾಗಬೇಕಾದರೆ, ಈಗ ನಮಗೆ ಯಾವುದು ಸ್ಮರಣೆಯಲ್ಲಿಲ್ಲವೊ ಅದಾವುದೂ ಇರಲೇ ಇಲ್ಲ ಎನ್ನಬೇಕಾಗುವುದು. ಯಾರು ಮೂರ್ಛಾಸ್ಥಿತಿಯಲ್ಲಿರುವರೊ ಅಥವಾ ಮತ್ತಾವು ದಾದರೂ ಕಾರಣದಿಂದ ತಮ್ಮ ಪ್ರಜ್ಞೆಯನ್ನು ಕಳೆದುಕೊಂಡಿರುವರೊ ಅವರು ಇಲ್ಲ ಎಂದಂತಾಯಿತು. ಪೂರ್ವಜನ್ಮದ ಸಿದ್ದಾಂತವನ್ನು ಯಾವ ಆಧಾರದ ಮೇಲೆ ಹಿಂದೂಗಳು ಸಮರ್ಥಿಸುವರು ಮತ್ತು ಜಾಗೃತಾವಸ್ಥೆಯಲ್ಲಿ ಮಾನವನು ಮಾಡುವ ಕೆಲಸಕ್ಕೆ ಮೂಲ ಕಾರಣಗಳು ಯಾವುವು ಎಂಬುದನ್ನು ಹಿಂದೂ ದಾರ್ಶನಿಕರು ಹೀಗೆ ವಿವರಿಸುವರು:</p>
<p>ಮೊದಲನೆಯದಾಗಿ, ಪೂರ್ವಜನ್ಮವಿಲ್ಲದೆ ಇದ್ದರೆ ಈ ಜಗತ್ತಿನಲ್ಲಿರುವ ಅಸಮಾನತೆಯನ್ನು ನಾವು ಇನ್ನು ಯಾವ ರೀತಿಯಾಗಿ ವಿವರಿಸಲು ಸಾಧ್ಯ? ಇಲ್ಲಿ ಒಂದು ಮಗು ದಯಾಮಯನಾದ, ನ್ಯಾಯಮೂರ್ತಿಯಂತಿರುವ ದೇವರ ಆಳ್ವಿಕೆಯಲ್ಲಿ ಜನಿಸುವುದು. ಮಾನವಕೋಟಿಯಲ್ಲಿ ಯೋಗ್ಯನೂ ಉಪಯುಕ್ತನೂ ಆದ ವ್ಯಕ್ತಿಯಾಗಲು ಏನೇನು ಬೇಕೋ ಆ ಅವಕಾಶಗಳೆಲ್ಲ ಅದಕ್ಕೆ ಇರುವುವು. ಆದರೆ ಅದೇ ಊರಿನಲ್ಲಿ ಅದೇ ಗಳಿಗೆಯಲ್ಲಿ ಮತ್ತೊಂದು ಮಗು ಹುಟ್ಟುವುದು. ಒಳ್ಳೆಯದಾಗುವುದಕ್ಕೆ ಪ್ರತಿಕೂಲವಾಗಿ ಇರುವ ಸನ್ನಿವೇಶಗಳೇ ಅದರ ಸುತ್ತಲೂ ಇವೆ. ಕೆಲವು ಮಕ್ಕಳು ಜೀವಾವಧಿ ದುಃಖಪಡುವುದನ್ನು ನೋಡುವೆವು. ಅವರಲ್ಲಿ ಏನೂ ತಪ್ಪು ಕಾಣುವುದಿಲ್ಲ. ಇದು ಏತಕ್ಕೆ ಹೀಗೆ ಇರಬೇಕು ? ಇದಕ್ಕೆ ಕಾರಣವೇನು? ಹೀಗೆ</p>

<!-- 349-5/0324-->
<p>ಆಗುವುದಕ್ಕೆ ಯಾರ ಅಜ್ಞಾನ ಕಾರಣ? ಅದು ಮಗುವಿನ ತಪ್ಪು ಅಲ್ಲದೆ ಇದ್ದರೆ ತಂದೆ ತಾಯಿಗಳ ತಪ್ಪಿಗೆ ಮಗು ಪ್ರಾಯಶ್ಚಿತ್ತವನ್ನು ಅನುಭವಿಸಬೇಕೆ ? ಇಲ್ಲಿ ಮಗು ಎಷ್ಟು ದುಃಖಪಡುವುದೂ ಅಷ್ಟೇ ಸುಖವನ್ನು ಮುಂದಿನ ಜನ್ಮದಲ್ಲಿ ಅನುಭವಿಸುವುದು ಎಂದು ಹೇಳುವುದಕ್ಕಿಂತ, ಅಥವಾ ಇದೊಂದು ದೊಡ್ಡ ರಹಸ್ಯ ಎನ್ನುವುದಕ್ಕಿಂತ ನಮಗೆ ಇದು ಗೊತ್ತಿಲ್ಲ ಎಂದು ಹೇಳುವುದು ಒಳ್ಳೆಯದು. ಅಕಾರಣವಾಗಿ ನಮ್ಮನ್ನು ಸಂಕಟಕ್ಕೆ ಗುರಿಮಾಡುವುದು ಅನ್ಯಾಯ ಮಾತ್ರವಲ್ಲ ಅಧರ್ಮ, ಅನಂತರ ಮುಂದೆ ಏನೋ ಬರುವುದು ಎಂಬ ಸಿದ್ದಾಂತವೂ ಅಷ್ಟೇ ದುರ್ಬಲವಾಗಿದೆ. ಪ್ರತಿಕೂಲ ವಾತಾವರಣದಲ್ಲಿ ಹುಟ್ಟಿದ ಎಷ್ಟು ಜನರು ಉತ್ತಮಜೀವನವನ್ನು ನಡೆಸಿರುವರು? ಮತ್ತೆ ಇನ್ನೆಷ್ಟು ಮಂದಿ ವಾತಾವರಣದ ಆಕರ್ಷಣೆಗೆ ಸಿಕ್ಕಿ ನಾಶವಾಗಿರುವರು? ಒಂದು ದುಷ್ಟ ವಾತಾವರಣದಲ್ಲಿ ವಿಧಿಯಿಲ್ಲದೆ ಹುಟ್ಟಿ ಇನ್ನೂ ಹೆಚ್ಚು ದುಷ್ಟರಾದರೆ, ಅಂತಹವರ ದುಷ್ಟತನಕ್ಕೆ ಮುಂದಿನ ಜನ್ಮದಲ್ಲಿ ಬಹುಮಾನ ದೊರಕಬೇಕೆ? ಹಾಗಾದರೆ ಇಲ್ಲಿ ಯಾರು ಎಷ್ಟು ದುಷ್ಟರಾಗಿರುವರೋ ಅವರಿಗೆಯೇ ಅನಂತರ ಒಳ್ಳೆಯದಾಗುವುದು. - ಮಾನವನ ಆತ್ಮದ ಸ್ವಾತಂತ್ರ್ಯವನ್ನು ಮತ್ತು ಮಹಿಮೆಯನ್ನು ಸಾರುವುದಕ್ಕೆ ಮತ್ತು ಜಗತ್ತಿನಲ್ಲಿರುವ ಅಸಮಾನತೆಯನ್ನೂ ಭೀಕರತೆಯನ್ನೂ ವಿವರಿಸುವುದಕ್ಕೆ ಮಾನವನ ಸ್ವತಂತ್ರ ಕ್ರಿಯೆ ಅಥವಾ ಕರ್ಮವನ್ನೇ ಮುಖ್ಯ ಕಾರಣವಾಗಿ ಮಾಡುವುದಕ್ಕಿಂತ ಬೇರೆ ಉತ್ತಮ ಮಾರ್ಗವೇ ಇಲ್ಲ. ಇಷ್ಟು ಮಾತ್ರವಲ್ಲ, ಶೂನ್ಯದಿಂದ ಒಂದು ಆತ್ಮನನ್ನು ಸೃಷ್ಟಿಸುವ ವಾದವೆಲ್ಲ ಮಾನವನನ್ನು ಯಾವುದೊ ಪೂರ್ವನಿರ್ದಿಷ್ಟ ಗುರಿಯೆಡೆಗೆ ಒಯುವುದು <span class="en">(fatalism), </span>ದೇವರೆಂದರೆ ದಯಾಮಯನಾದ ತಂದೆಯಂತೆ ಇರುವ ಬದಲು, ಅವನು ಕ್ರೂರಿಯೂ, ನಿರ್ದಯನೂ, ಕೋಪಿಷ್ಟನೂ ಎಂದು ಹೇಳಿದಂತಾಗುತ್ತದೆ. ಜೀವಿಗಳು ಹೊಸದಾಗಿ ಸೃಷ್ಟಿಸಲ್ಪಡುತ್ತವೆ ಎಂಬ ಸಿದ್ಧಾಂತವು ಎಲ್ಲ ಪೂರ್ವನಿಶ್ಚಿತದಂತೆ ನಡೆಯುತ್ತದೆ ಎಂಬ ಅದೃಷ್ಟವಾದವನ್ನು ಸೂಚಿಸುವುದರಿಂದ ಅದು ಕೈಸ್ತರಲ್ಲಿ ಮತ್ತು ಮಹಮ್ಮದೀಯರಲ್ಲಿ ಇರುವ ಅತಿ ಘೋರವಾದ ಭಾವನೆಗೆ ಕಾರಣವಾಗಿದೆ. ಅದಾವುದೆಂದರೆ ಯಾರು ಹೀದನ್ನರೋ (ತಮ್ಮ ಧರ್ಮಕ್ಕೆ ಸೇರಿಲ್ಲಿ) ಅವರನ್ನು ಕೊಲ್ಲುವುದು ಧರ್ಮ ಎಂಬುದು. ಇದರ ಪರಿಣಾಮವಾಗಿ ಹಿಂದೆ ಆದ ಮತ್ತು ಈಗ ಆಗುತ್ತಿರುವ ಕೌರಕ್ಕೆಲ್ಲ ಅದೇ ಮೂಲ ಕಾರಣವಾಗುವುದು, ಪುನರ್ಜನ್ಮದ ಪರವಾಗಿ ಭಾರತದ ನೈಯಾಯಿಕರು ಈ ವಾದವನ್ನು ಮಂಡಿಸಿರುವರು: ಇದು ನಮಗೆ ಸಾಧುವಾಗಿ ತೋರುವುದು. ನಮ್ಮ ಅನುಭವಗಳನ್ನು ನಾವು ನಾಶಮಾಡಲಾರೆವು ಎಂಬುದೇ ಅದು. ನಮ್ಮ ಕರ್ಮಗಳು ತೋರಿಕೆಗೆ ಕಾಣದೇ ಹೋದರೂ ಅವು ನಿಜವಾಗಿಯೂ ಅದೃಶ್ಯವಾಗಿರುವುವು; ಪುನಃ ಅವು ಪ್ರವೃತ್ತಿಗಳಾಗಿ ಬರುವುವು, ಸಣ್ಣ ಮಕ್ಕಳಲ್ಲಿ ಕೂಡ ನಾವು ಕೆಲವು ಸ್ವಭಾವಗಳನ್ನು ನೋಡುತ್ತೇವೆ. ಉದಾಹರಣೆಗೆ ಮೃತ್ಯುಭಯ.</p>
<p>ಒಂದು ಪ್ರವೃತ್ತಿಗೆ, ಅದನ್ನು ಹಿಂದೆ ಅನೇಕ ವೇಳೆ ಮಾಡಿರುವುದು ಕಾರಣವಾದರೆ ನಾವು ಯಾವ ಪ್ರವೃತ್ತಿಯೊಡನೆ ಹುಟ್ಟುವೆವೊ ಅದಕ್ಕೂ ಹಾಗೆಯೇ ಕಾರಣವನ್ನು</p>

<!-- 349-5/0325-->

<p>ಕೊಡಬೇಕಾಗುವುದು. ಅದನ್ನು ಈ ಜನ್ಮದಲ್ಲಿ ನಾವು ಮಾಡಿರಲು ಸಾಧ್ಯವಿಲ್ಲ. ಆದಕಾರಣ ಅದನ್ನು ಕಳೆದ ಜನ್ಮದಲ್ಲಿ ಮಾಡಿರಬೇಕು. ಯಾವುದನ್ನು ನಾವು ಪ್ರವೃತ್ತಿ ಎನ್ನುವೆವೋ ಅದು ಮನುಷ್ಯನಿಗೆ ವಿಶಿಷ್ಟವಾಗಿರುವ ಪ್ರಜ್ಞಾಪೂರ್ವಕ ಕ್ರಿಯೆಯ ಪರಿಣಾಮ. ನಾವು ಅಂಥ ಪ್ರವೃತ್ತಿಗಳೊಡನೆ ಹುಟ್ಟಿರುವುದು ನಿಜವಾದರೆ, ಅವುಗಳಿಗೆ ಕಾರಣ ನಾವು ಹಿಂದೆ ಮಾಡಿದ ಪ್ರಜ್ಞಾಪೂರ್ವಕ ಪ್ರಯತ್ನ ಎಂಬುದು ಸ್ವತಃ ಸಿದ್ದವಾಗುತ್ತದೆ. ಎಂದರೆ ಈ ಪ್ರಸ್ತುತ ಜನ್ಮಕ್ಕೆ ಮುಂಚೆ ಮಾನವನಿಗೆ ಸ್ವಾಭಾವಿಕವಾದ ಮಾನಸಿಕ ಸ್ತರದಲ್ಲೇ ಹಿಂದೆಯೂ ನಾವು ಇದ್ದೆವು ಎಂದಾಗುತ್ತದೆ. ಹಿಂದಿನ ಜನ್ಮದ ಪ್ರಜ್ಞಾಪೂರ್ವಕ ಕ್ರಿಯೆಗಳೇ ಈ ಜನ್ಮದ ಪ್ರವೃತ್ತಿಗಳಿಗೆ ಕಾರಣ ಎಂಬ ವಿವರಣೆಯನ್ನು ಭಾರತದ ಪುನರ್ಜನ್ಮವಾದಿಗಳೂ ಮತ್ತು ಇತ್ತೀಚಿನ ವಿಕಾಸವಾದಿಗಳೂ ಒಪ್ಪಿಕೊಳ್ಳುತ್ತಾರೆ. ಒಂದು ವ್ಯತ್ಯಾಸವೆಂದರೆ, ಹಿಂದೂಗಳು ಅಧ್ಯಾತ್ಮವಾದಿಗಳಾದುದರಿಂದ ಜೀವಾತ್ಮನ ಹಿಂದಿನ ಐಚ್ಚಿಕಕ್ರಿಯೆ ಅವನ ಈಗಿನ ಸ್ವಭಾವಕ್ಕೆ ಕಾರಣ ಎನ್ನುವರು. ಭೌತವಾದಿಗಳಾದ ವಿಕಾಸವಾದಿಗಳು ಆನುವಂಶಿಕತೆಯಿಂದ ಈ ಪ್ರವೃತ್ತಿಗಳೆಲ್ಲ ಬಂದುವು ಎಂದು ಹೇಳುವರು. ಶೂನ್ಯದಿಂದ ಸೃಷ್ಟಿಯಾಯಿತು ಎಂದು ಹೇಳುವವರಿಗೆ ಇಲ್ಲಿ ಸ್ಥಳವಿಲ್ಲ.</p>
<p>ಪುನರ್ಜನ್ಮ ವಾದಿಗಳು ಮತ್ತು ವಿಕಾಸವಾದಿಗಳ ನಡುವೆ ಇರುವ ಭಿನ್ನಾಭಿಪ್ರಾಯವನ್ನು ನಿವಾರಿಸಬೇಕಾಗಿದೆ. ಯಾರು ಅನುಭವಗಳನ್ನು ಪಡೆಯುತ್ತಾರೆಯೋ ಅವರ ಅನುಭವಗಳು ಅವರ ಆತ್ಮನಲ್ಲೇ ಪ್ರವೃತ್ತಿಗಳಾಗಿ ಶೇಖರಗೊಂಡಿರುತ್ತವೆ ಎಂಬುದು ಪುನರ್ಜನ್ಮವಾದಿಗಳ ವಾದ. ಅಖಂಡವಾದ ಆತ್ಮವು ಪುನರ್ಜನ್ಮವನ್ನು ಪಡೆಯುವುದರಿಂದ, ಪ್ರವೃತ್ತಿಗಳೂ ಮುಂದಿನ ಜನ್ಮಕ್ಕೆ ವರ್ಗಾವಣೆ ಹೊಂದುತ್ತವೆ ಎಂದೂ ಅವರು ವಾದಿಸುತ್ತಾರೆ. ಭೌತವಾದಿಗಳಾದರೋ ಎಲ್ಲ ಕರ್ಮಗಳನ್ನೂ ಅನುಭವಿಸುವುದು ಮಿದುಳು, ಜೀವಕೋಶಗಳ ಮೂಲಕವೇ ಅವುಗಳ ವರ್ಗಾವಣೆ ನಡೆಯುತ್ತದೆ ಎಂದು ವಾದಿಸುತ್ತಾರೆ. - ಹೀಗೆ ಪುನರ್ಜನ್ಮ ಸಿದ್ಧಾಂತವು ಅಪಾರವಾದ ಪ್ರಾಮುಖ್ಯವನ್ನು ಪಡೆಯುತ್ತದೆ. ಏಕೆಂದರೆ ಪುನರ್ಜನ್ಮ ಸಿದ್ದಾಂತ ಮತ್ತು ಜೀವಕೋಶಗಳ ವರ್ಗಾವಣೆ ಇವುಗಳ ನಡುವಣ ಹೋರಾಟವು ಆಧ್ಯಾತ್ಮಿಕತೆ ಮತ್ತು ಭೌತವಾದಗಳ ನಡುವಣ ಹೋರಾಟವಾಗಿ ಪರಿಣಮಿಸುತ್ತದೆ. ಜೀವಕೋಶಗಳ ವರ್ಗಾವಣೆಯೇ ಸೂಕ್ತ ವಿವರಣೆಯಾದರೆ ಭೌತವಾದವನ್ನು ಒಪ್ಪಿಕೊಳ್ಳಲೇ ಬೇಕಾಗುತ್ತದೆ, ಜೀವಸಿದ್ದಾಂತದ ಆವಶ್ಯಕತೆಯೇ ಇಲ್ಲ. ಆ ವಿವರಣೆ ಸೂಕ್ತವಲ್ಲವಾದರೆ, ಹಿಂದಿನ ಜನ್ಮದ ಅನುಭವಗಳನ್ನು ಹೊತ್ತು ತರುವ ಜೀವಾತ್ಮನ ಸಿದ್ದಾಂತವನ್ನು ಒಪ್ಪಿಕೊಳ್ಳಲೇ ಬೇಕಾಗುತ್ತದೆ. ಪುನರ್ಜನ್ಮ ಮತ್ತು ಭೌತವಾದ ಇವೆರಡರಲ್ಲಿ ಯಾವುದೊ ಒಂದನ್ನು ನಾವು ಒಪ್ಪಿಕೊಳ್ಳಲೇಬೇಕಾಗುತ್ತದೆ. ಇವುಗಳಲ್ಲಿ ಯಾವುದು ಉತ್ತಮ?</p>

<!-- 349-5/0326-->
<p>೫. ಜೀವನ ವಿಕಾಸದ ಹೋರಾಟ *</p>
<p>(ಸ್ವಾಮೀಜಿಯು ಅಮೆರಿಕಕ್ಕೆ ಮೊದಲ ಸಲ ಭೇಟಿ ನೀಡಿದ ಸಂದರ್ಭದಲ್ಲಿ ಪಾಶ್ಚಾತ್ಯ</p>
<p>ಶಿಷ್ಯನೊಬ್ಬನ ಪ್ರಶ್ನೆಗಳಿಗೆ ಉತ್ತರವಾಗಿ ಬರೆದದ್ದು.) ಬೀಜದಿಂದ ಮರ ಬರುವುದೇ, ಮರದಿಂದ ಬೀಜ ಬರುವುದೇ? ಎಂಬ ಹಳೆಯ ಸಮಸ್ಯೆ ನಮ್ಮಜ್ಞಾನಕ್ಷೇತ್ರವನ್ನೆಲ್ಲಾ ಆವರಿಸಿದೆ. ಮೊದಲು ಚೇತನ ಬಂತೇ ಅಥವಾ ಜಡ ಬಂತೇ ? ಭಾವನೆ ಮೊದಲು ಬಂತೇ ಅಥವಾ ಅದನ್ನು ಹೋಲುವ ವಸ್ತು ಮೊದಲು ಬಂತೇ ? ಮುಕ್ತಿ ನಮ್ಮ ಸ್ವಭಾವವೇ ಅಥವಾ ನಿಯಮಕ್ಕೆ ಅಧೀನರಾಗಿರುವುದು ನಮ್ಮ ಸ್ವಭಾವವೆ? ಆಲೋಚನೆ ದ್ರವ್ಯವನ್ನು ಸೃಷ್ಟಿಸುವುದೇ ಅಥವಾ ದ್ರವ್ಯ ಆಲೋಚನೆಯನ್ನು ಸೃಷ್ಟಿಸುವುದೇ ? ಚಲನೆಯ ಹಿಂದೆ ವಿರಾಮವಿತ್ತೇ ಅಥವಾ ವಿರಾಮದ ಹಿಂದೆ ಚಲನೆ ಇತ್ತೇ? ಈ ಪ್ರಶ್ನೆಗಳೆಲ್ಲ ಬಗೆಹರಿಸಲಾಗದ ಜಟಿಲ ಸಮಸ್ಯೆಗಳು. ಮೇಲೆದ್ದು ಬಿದ್ದು ಬರುವ ಅಲೆಗಳಂತೆ ಇವು ಒಂದಾದ ಮೇಲೊಂದು ಬರುತ್ತಿವೆ. ಜನ ತಮ್ಮ ಸ್ವಭಾವ, ರುಚಿ, ಸಂಸ್ಕಾರಗಳಿಗೆ ತಕ್ಕಂತೆ ಅದರಲ್ಲಿ ಯಾವುದಾದರೂ ಒಂದು ಭಾಗವನ್ನು ತೆಗೆದುಕೊಳ್ಳುವರು.</p>
<p>ಉದಾಹರಣೆಗೆ, ಪ್ರಕೃತಿಯಲ್ಲಿ ಹೇಗೆ ಒಂದು ಮತ್ತೊಂದನ್ನು ಅನುಸರಿಸಿಕೊಂಡು ಹೋಗುತ್ತಿದೆ ಎಂಬುದನ್ನು ನೋಡಿದಾಗ, ಇದೊಂದು ಬುದ್ಧಿಯ ಕೆಲಸವೆಂದು ಕಾಣಿಸುವುದು. ಆದರೆ ದ್ರವ್ಯದಿಂದ ಬುದ್ದಿ ಬಂದಿರುವುದರಿಂದ ಮೊದಲು ಬುದ್ದಿ ಇರುವುದು ಎಂಬ ವಾದ ಮಾಡಲಾಗುವುದಿಲ್ಲವೆಂತಲೂ ಹೇಳಬಹುದು. ನಮಗೆ ಕಾಣಿಸುವ ಪ್ರತಿಯೊಂದು ರೂಪವೂ ಮೊದಲು ಮಾನವನ ಮನಸ್ಸಿನಲ್ಲಿ ಒಂದು ಭಾವನೆಯಾಗಿತ್ತೆಂದು ಹೇಳಿದರೆ ನಮ್ಮ ಭಾವನೆಗಳು ಕೂಡಾ ಬಾಹ್ಯ ಅನುಭವದಿಂದ ಜನಿತವಾದುವು ಎಂದು ಬೇಕಾದರೆ ಅಷ್ಟೇ ಶಕ್ತಿಯುತವಾಗಿ ವಾದಿಸಬಹುದು. ಒಂದು ದೃಷ್ಟಿಯಿಂದ ಮಾನವನಲ್ಲಿ ಅನುಗಾಲವೂ ಸ್ವಾತಂತ್ರವೆಂಬ ಭಾವನೆ ಮಿಡಿಯುತ್ತಿರುವುದರಿಂದ ನಾವೆಲ್ಲ ಸ್ವತಂತ್ರರು ಎಂದು ಭಾವಿಸಬಹುದು. ಆದರೆ ಪ್ರಪಂಚದಲ್ಲಿ ಎಲ್ಲಾ ಘಟನೆಗಳೂ ಕಾರ್ಯಕಾರಣ ನಿಯಮಬದ್ಧವಾಗಿರುವುದರಿಂದ ದೈಹಿಕ ಮತ್ತು ಮಾನಸಿಕ ವಿಷಯಗಳೂ ಕೂಡ ಕಾರ್ಯಕಾರಣ ನಿಯಮವನ್ನು ಕಟ್ಟುನಿಟ್ಟಾಗಿ ಪಾಲಿಸುತ್ತವೆ ಎನ್ನಬಹುದು. ನಮ್ಮ ಇಚ್ಛೆಯ ಮೂಲಕ ದೇಹ ಕೆಲಸ ಮಾಡುವುದನ್ನು ನೋಡಿದಾಗ ಆಲೋಚನೆಯೇ ನಮ್ಮ ದೇಹವನ್ನು ಸೃಷ್ಟಿಸಿದೆ. ಎನ್ನಬಹುದು. ಇದರಷ್ಟೇ ಸತ್ಯವಾಗಿದೆ ಮತ್ತೊಂದು ವಾದ. ದೇಹದಲ್ಲಿ ಬದಲಾವಣೆ ಆದರೆ, ಮನಸ್ಸಿನಲ್ಲಿಯೂ ಬದಲಾವಣೆ ಆಗುವುದರಿಂದ ದೇಹವೇ ಮನಸ್ಸಿಗೆ ಕಾರಣ ಎಂದು ಬೇಕಾದರೆ ಹೇಳಬಹುದು. ಪ್ರಪಂಚದಲ್ಲಿ ಆಗುತ್ತಿರುವ ವಿಕಾರಗಳ ಹಿಂದೆ ಒಂದು ಅವಿಕಾರಿಯಾಗಿರುವುದು ಇದೆ ಎಂದರೆ ಬದಲಾವಣೆಯಾಗದೆ ಇರುವುದು ಒಂದು ಇರಬೇಕು. ಇದು ವಾದದ ಒಂದು ಮುಖ. ವಿಕಾರವಾಗದೆ ಇರುವುದು ಇದೆ ಎಂಬುದು ಭ್ರಾಂತಿಯುಕ್ತವಾದ ಸಾಪೇಕ್ಷ ಭಾವನೆ ಎಂದು ಅಷ್ಟೇ ಯುಕ್ತಿಯುಕ್ತವಾಗಿ ಹೇಳಬಹುದು. <span class="en">*C.W. Vol. VIII, P. 145</span></p>

<!-- 349-5/0327-->

<p>ಏಕೆಂದರೆ ಈ ಭಾವನೆಯು ಚಲನೆಯಲ್ಲಿ ಕಂಡುಬರುವ ಭೇದವನ್ನು ಅವಲಂಬಿಸಿದೆ. * ಕೊನೆಗೆ ನಮ್ಮ ಜ್ಞಾನವೆಲ್ಲ ಈ ಬೀಜವೃಕ್ಷನ್ಯಾಯದಲ್ಲಿ, ಕಾರ್ಯಕಾರಣಗಳು ಒಂದು ಮತ್ತೊಂದನ್ನು ಬಿಟ್ಟಿರಲಾರವು ಎಂಬುದರಲ್ಲಿ ಕೊನೆಗಾಣುವುದು. ನಾವು ಯುಕ್ತಿಯ ನಿಯಮದ ಮೂಲಕ ಇದನ್ನು ವಿಮರ್ಶಿಸಿದರೆ ಇಂತಹ ಜ್ಞಾನ ತಪ್ಪಾಗುವುದು. ವಿಚಿತ್ರವೇನೆಂದರೆ ನಿಜವಾದ ಜ್ಞಾನದೊಂದಿಗೆ ಹೋಲಿಸಿದಾಗ, ಇದು ಸರಿಯಲ್ಲ ಎಂದು ಗೊತ್ತಾದುದಲ್ಲ, ಅದೇ ಬೀಜವೃಕ್ಷನ್ಯಾಯದ ಮೇಲೆ ನಿಂತಿರುವ ನಿಯಮಗಳ ಆಧಾರದ ಮೇಲೆಯೇ ಇದು ಸರಿಯಲ್ಲ ಎಂದು ಗೊತ್ತಾಗುವುದು. ಆದ್ದರಿಂದ ನಮ್ಮ ಜ್ಞಾನವೆಲ್ಲ ತನ್ನ ಅಪೂರ್ಣತೆಯನ್ನು ವ್ಯಕ್ತಗೊಳಿಸುವುದು ಎಂಬುದು ಸ್ಪಷ್ಟ. ಆದರೂ ನಮಗೆ ಅದನ್ನು ಅಸತ್ಯ ಎಂದು ಹೇಳಲಾಗುವುದಿಲ್ಲ. ಏಕೆಂದರೆ ನಮಗೆ ತಿಳಿದಿರುವ ಮತ್ತು ನಾವು ಆಲೋಚಿಸುವ ಸತ್ಯಗಳೆಲ್ಲವೂ ಈ ಜ್ಞಾನದ ಪರಿಧಿಯೊಳಗೇ ಬರುತ್ತವೆ. ನಮ್ಮ ವ್ಯವಹಾರಪ್ರಪಂಚಕ್ಕೆ ಇದು ಸಾಕು ಎಂಬುದನ್ನು ನಾವು ಅಲ್ಲಗಳೆಯುವ ಹಾಗಿಲ್ಲ. ಬಾಹ್ಯ ಮತ್ತು ಆಂತರಿಕ ಪ್ರಪಂಚಗಳೆರಡನ್ನೂ ಒಳಗೊಂಡಿರುವ ಈ ಮಾನವ ಜ್ಞಾನಕ್ಕೆ ಮಾಯೆ ಎಂದು ಹೆಸರು. ಇದು ಅಸತ್ಯ, ಏಕೆಂದರೆ ಇದು ತಾನು ಸರಿಯಲ್ಲ ಎಂಬುದನ್ನು ತಾನೇ ತೋರಿಸಿಕೊಳ್ಳುವುದು. ವ್ಯಾವಹಾರಿಕ ದೃಷ್ಟಿಯಿಂದ ಮಾನವನ ಮೃಗೀಯ ತೃಷೆಗಳು ಇವುಗಳ ಮೂಲಕ ಈಡೇರುವುವು ಎಂಬ ದೃಷ್ಟಿಯಿಂದ ಇದು ಸತ್ಯ.</p>
<p>ಬಾಹ್ಯ ಪ್ರಪಂಚದಲ್ಲಿ ಮಾಯೆಯು ಆಕರ್ಷಣೆ ಮತ್ತು ವಿಕರ್ಷಣೆ ಈ ಶಕ್ತಿಗಳ ರೂಪಗಳಲ್ಲಿ ವ್ಯಕ್ತವಾಗುತ್ತದೆ. ಅಂತರಂಗ ಪ್ರಪಂಚದಲ್ಲಿ ಅದು ಪ್ರವೃತ್ತಿ ಮತ್ತು ನಿವೃತ್ತಿಗಳ ರೂಪದಲ್ಲಿ ವ್ಯಕ್ತವಾಗುತ್ತದೆ. ಇಡಿಯ ವಿಶ್ವ ಹೊರಗೆ ಹೋಗಲು ಯತ್ನಿಸುತ್ತಿದೆ. ಪ್ರತಿಯೊಂದು ಪರಮಾಣುವೂ ತನ್ನ ಕೇಂದ್ರದಿಂದ ಹೊರಗೆ ಹೋಗಲು ಯತ್ನಿಸುತ್ತಿದೆ. ಆಂತರಿಕ ಪ್ರಪಂಚದಲ್ಲಿ ಪ್ರತಿಯೊಂದು ಆಲೋಚನೆಯೂ ನಮ್ಮ ಸ್ವಾಧೀನತೆಗೆ ಬರದೆ ಸ್ಟೇಚ್ಛೆಯಿಂದಿರಲು ಯತ್ನಿಸುತ್ತದೆ. ಆದರೆ ಪ್ರಪಂಚದಲ್ಲಿ ಪ್ರತಿಯೊಂದು ವಸ್ತುವನ್ನೂ ಮತ್ತೊಂದು ಶಕ್ತಿ ತನ್ನ ಕೇಂದ್ರದ ಕಡೆ ಸೆಳೆಯುತ್ತಿದೆ. ಇದರಂತೆಯೇ ಆಲೋಚನಾ ಕ್ಷೇತ್ರದಲ್ಲಿಯೂ ಒಂದು ಕೇಂದ್ರ ಶಕ್ತಿ ಹೊರಗೆ ಹೋಗುತ್ತಿರುವ ಆಲೋಚನೆಗಳನ್ನೆಲ್ಲಾ ತನ್ನೆಡೆಗೆ ಸೆಳೆಯುತ್ತದೆ.</p>
<p>ಸ್ಫೂಲದ ಮೂಲಕ ಆನಂದಿಸಬೇಕು ಎಂಬ ಆಸೆ ಬರಬರುತ್ತಾ ಯಾಂತ್ರಿಕ ವಾಗುತ್ತಾ ಹೋಗುವುದು; ಇದು ಮಾನವನಲ್ಲಿರುವ ಪ್ರಾಣಿ ಸಂಸ್ಕಾರಕ್ಕೆ ಸೇರಿದ್ದು, ಇಂದ್ರಿಯಕ್ಕೆ ದಾಸವಾಗಿರುವ ಆಸೆಯನ್ನು ನಿಗ್ರಹಿಸಿದಾಗ ಮಾತ್ರ ಮಾನವನ ಹೃದಯದಲ್ಲಿ ಧರ್ಮೊದಯವಾಗುವುದು. ಧರ್ಮದ ಗುರಿಯೆಲ್ಲ ಮಾನವ ಇಂದ್ರಿಯ ದಾಸನಾಗದೆ ತನ್ನ ಸ್ವಾತಂತ್ರ್ಯವನ್ನು ವ್ಯಕ್ತಗೊಳಿಸುವಂತೆ ಮಾಡುವುದಾಗಿದೆ. ಈ ನಿವೃತ್ತಿಯ ಪ್ರಥಮ ಪ್ರಯತ್ನವನ್ನೇ ನಾವು ನೈತಿಕತೆ ಎನ್ನುವುದು. ನೈತಿಕತೆಯ ಗುರಿಯೆಲ್ಲ ನಮ್ಮನ್ನು</p>

<!-- 349-5/0328-->
<p>ಇಂದ್ರಿಯಗಳ ಗುಲಾಮರಾಗದಂತೆ ನೋಡಿಕೊಳ್ಳುವುದಾಗಿದೆ; ಈ ಅವನತಿಯನ್ನು ತಪ್ಪಿಸುವುದಾಗಿದೆ. ನೀತಿಯನ್ನೆಲ್ಲಾ ವಿಧಿ, ನಿಷೇಧ ಎಂದು ಎರಡುಭಾಗ ಮಾಡಬಹುದು. ವಿಧಿ ಇದನ್ನು ಮಾಡು ಎನ್ನುವುದು, ನಿಷೇಧ ಇದನ್ನು ಮಾಡಬೇಡ ಎನ್ನುವುದು. ಮಾಡಬೇಡ ಎಂದಾಗ ಮಾನವನ ಆಸೆಗಳನ್ನು ನಿಗ್ರಹಿಸಿ ಅವನನ್ನು ಗುಲಾಮತನದಿಂದ ತಪ್ಪಿಸುವುದೇ ಅದರ ಉದ್ದೇಶವಾಗಿದೆ. ಇದನ್ನು ಮಾಡು ಎಂದಾಗ ಮುಕ್ತಿಗೆ ಹೇಗೆ ಹೋಗಬೇಕು ಎಂಬುದನ್ನು ತೋರುವುದೇ ಅದರ ಉದ್ದೇಶ. ಆಗಲೇ ಅವನತಿಗೆ ಇಳಿದ ಮನುಷ್ಯನನ್ನು ಹೇಗೆ ಮೇಲಕ್ಕೆ ಎತ್ತಬೇಕು ಎನ್ನುವುದನ್ನು ಅದು ತೋರುವುದು.</p>
<p>ಮಾನವ ಸ್ವತಂತ್ರನಾಗಲು ಸಾಧ್ಯವಾದರೆ ಮಾತ್ರ ನೈತಿಕತೆ ಸಾಧ್ಯ. ನಾವು ಸಂಪೂರ್ಣ ಮುಕ್ತರಾಗಲು ಸಾಧ್ಯವೆ ಎಂಬ ಪ್ರಶ್ನೆಯನ್ನು ಗಮನಕ್ಕೆ ತೆಗೆದು ಕೊಳ್ಳದೇ ಹೋದರೂ ಇಡಿಯ ಜಗತ್ತು ವಿಕಾಸವಾಗುವುದಕ್ಕೆ ಹೋರಾಡುತ್ತಿದೆ, ಮುಕ್ತವಾಗುವುದಕ್ಕೆ ಹೋರಾಡುತ್ತಿದೆ ಎಂಬುದು ಸ್ಪಷ್ಟ. ಈ ಅನಂತ ದೇಶ ಒಂದು ಪರಮಾಣುವಿನ ಸಂಚಾರಕ್ಕೂ ಸಾಲದು; ಪೂರ್ಣಮುಕ್ತರಾಗುವವರೆಗೆ ಈ ವಿಕಾಸಕ್ಕಾಗಿ ನಡೆಯುವ ಹೋರಾಟ ಎಂದೆಂದಿಗೂ ಮುಂದೆ ಸಾಗುತ್ತಿರಬೇಕಾಗಿದೆ. ಮುಕ್ತಿಯನ್ನು ಪಡೆಯುವುದು ವ್ಯಥೆಯಿಂದ ಪಾರಾಗುವುದಕ್ಕೆ ಅಥವಾ ಸುಖವನ್ನು ಅನುಭವಿಸುವುದಕ್ಕೆ ಎಂದು ನಾವು ಹೇಳಲಾರೆವು, ಇಂತಹ ಭಾವನೆಗಳೇ ಇಲ್ಲದ ಕ್ಷುದ್ರ ಕ್ರಿಮಿಕೀಟಗಳು ಕೂಡ ವಿಕಾಸಗೊಳ್ಳಲು ಹೋರಾಡುತ್ತಿವೆ. ಕೆಲವರ ದೃಷ್ಟಿಯಲ್ಲಿ ಮಾನವನೇ ಆ ಕ್ಷುದ್ರ ಪ್ರಾಣಿಗಳು ವಿಕಾಸಕ್ಕಾಗಿ ನಡೆಸಿದ ಹೋರಾಟದ ಪರಿಣಾಮವಾಗಿರುವನು.</p>

<!-- 349-5/0329-->
<p>೬. ವಂಗಭಾಷೆ *</p>
<p>(“ಉದ್ಯೋಧನ' ಪತ್ರಿಕೆಗಾಗಿ ಬರೆದದ್ದು) - ನಮ್ಮ ದೇಶದಲ್ಲಿ ಪೂರ್ವಕಾಲದಿಂದಲೂ ವಿದ್ಯಾಭ್ಯಾಸವೆಲ್ಲ ಸಂಸ್ಕೃತದ ಮೂಲಕ ಆಗಿದ್ದುದರಿಂದ ಪಂಡಿತರಿಗೂ ಜನ ಸಾಧಾರಣರಿಗೂ ನಡುವೆ ಒಂದು ದೊಡ್ಡ ಅಂತರ ಉಂಟಾಗಿದೆ. ಬುದ್ಧನಿಂದ ಹಿಡಿದು, ಚೈತನ್ಯ ಮತ್ತು ಶ್ರೀ ರಾಮಕೃಷ್ಣರವರೆಗೆ ಪ್ರಪಂಚದ ಉದ್ದಾರಕ್ಕೆ ಬಂದ ಮಹಾಪುರುಷರೆಲ್ಲ ಜನಸಾಮಾನ್ಯರಿಗೆ ಅವರಾಡುವ ಭಾಷೆಯಲ್ಲೇ ಬೋಧಿಸಿದರು. ಪಾಂಡಿತ್ಯವೇನೊ ಒಳ್ಳೆಯದು. ಆದರೆ ನಮಗೆ ಅರ್ಥವಾಗದ, ಬಹಳ ಕಷ್ಟವಾದ, ಅಸ್ವಾಭಾವಿಕವಾದ, ಕೃತಕವಾದ ಭಾಷೆಯ ಮೂಲಕ ಅಲ್ಲದೆ ಬೇರೆ ರೀತಿ ಅದನ್ನು ವ್ಯಕ್ತಪಡಿಸಲು ಸಾಧ್ಯವೇ ಇಲ್ಲವೆ? ಮಾತನಾಡುವ ಭಾಷೆಯಲ್ಲಿ ಕಲೆಗೆ ಅವಕಾಶವೇ ಇಲ್ಲವೆ? ಸ್ವಾಭಾವಿಕವಾದ ಭಾಷೆಯನ್ನು ಬಿಟ್ಟು ಕೃತಕವಾದ ಭಾಷೆಯನ್ನು ಸೃಷ್ಟಿಸುವುದರಲ್ಲಿ ಏನು ಪ್ರಯೋಜನ? ನೀವು ಮನೆಯಲ್ಲಿ ಆಡುವ ಮಾತಿನ ಮೂಲಕ ನಿಮ್ಮ ಪಾಂಡಿತ್ಯಪೂರ್ಣವಾದ ಅನ್ವೇಷಣೆಗಳನ್ನು ಕುರಿತು ಯೋಚಿಸುವುದಿಲ್ಲವೆ? ಹಾಗಿದ್ದರೆ ನೀವು ಬರೆಯುವುದಕ್ಕೆ ಪ್ರಯತ್ನಿಸಿದಾಗ ವಿಚಿತ್ರವಾದ, ಕ್ಲಿಷ್ಟವಾದ ಭಾಷೆಯಲ್ಲಿ ಏತಕ್ಕೆ ಪ್ರಯತ್ನಿಸುತ್ತೀರಿ? ನೀವು ಮನಸ್ಸಿನಲ್ಲಿ ಯಾವ ಭಾಷೆಯ ಮೂಲಕ ತತ್ಯಕ್ಕೆ ಮತ್ತು ವಿಜ್ಞಾನಕ್ಕೆ ಸಂಬಂಧಪಟ್ಟ ವಿಷಯಗಳನ್ನು ಆಲೋಚಿಸುತ್ತೀರೋ, ಯಾವ ಭಾಷೆಯ ಮೂಲಕ ಬಹಿರಂಗವಾಗಿ ಜನಗಳೊಡನೆ ವಾದಿಸುವಿರೋ, ಅದೇ ಭಾಷೆಯಲ್ಲವೆ ವೈಜ್ಞಾನಿಕ ಮತ್ತು ತಾತ್ವಿಕ ವಿಷಯಗಳನ್ನು ಬರೆಯಲು ಉಪಯೋಗಿಸಬೇಕಾದುದು ? ಅದು ಸಾಧ್ಯವಿಲ್ಲ ದೇ ಇದರೆ ನಿಮ್ಮ ಮನಸ್ಸಿನಲ್ಲಿ ಮತ್ತು ಇತರರೊಡನೆ ಅದಕ್ಕೆ ಸಂಬಂಧಪಟ್ಟ ಆಲೋಚನೆಗಳನ್ನು ಮಾಡಲು ಹೇಗೆ ಸಾಧ್ಯ? ನಾವು ಸ್ವಾಭಾವಿಕವಾಗಿ ಯಾವ ಭಾಷೆಯಲ್ಲಿ ವ್ಯಕ್ತಗೊಳಿಸುವೆವೋ, ಯಾವ ಭಾಷೆಯ ಮೂಲಕ ನಮ್ಮ ಕೋಪ, ವ್ಯಸನ, ಪ್ರೀತಿ ಮುಂತಾದುವನ್ನು ವ್ಯಕ್ತಗೊಳಿಸುವೆವೊ, ಅದಕ್ಕಿಂತ ಸಮರ್ಥವಾದ ಭಾಷೆ ಬೇರೊಂದಿಲ್ಲ. ನಾವು ಆ ಭಾಷೆಯನ್ನು ಬಿಡಕೂಡದು, ಆ ರೀತಿ ವ್ಯಕ್ತಗೊಳಿಸುವುದನ್ನು, ಉಚ್ಚರಿಸುವುದನ್ನು ಬಿಡಕೂಡದು. ಯಾವ ಕೃತಕವಾದ ಭಾಷೆಗೂ, ಆ ಶಕ್ತಿ ತೀಕ್ಷ್ಮತೆ, ಮತ್ತು ಅರ್ಥಗರ್ಭಿತವಾಗಿರುವುದು ಸಾಧ್ಯವಾಗಲಾರದು. ನೀವು ಮಾತನಾಡುವ ಭಾಷೆಯನ್ನು ಸರಾಗವಾಗಿ ಉಪಯೋಗಿಸುವಂತೆ ಬೇರೊಂದು ಭಾಷೆಯನ್ನು ಉಪಯೋಗಿಸಲಾರಿರಿ. ಭಾಷೆಯನ್ನು ಶುದ್ಧವಾದ ಉಕ್ಕಿನಂತೆ ಮಾಡಬೇಕು. ನೀವು ಇಚ್ಛಿಸಿದ ಕಡೆ ಅದನ್ನು ತಿರುಗಿಸಲು ಸಾಧ್ಯವಾಗಿರಬೇಕು. ಅನಂತರ ಅದು ಹಿಂದಿನ ಸ್ಥಿತಿಗೆ ಬರಬೇಕು. ಅದು ದೊಡ್ಡ ಬಂಡೆಯನ್ನು ಕೂಡ ಕ್ಷಣಾರ್ಧದಲ್ಲಿ ಕತ್ತರಿಸಿದರೂ ಮೊಂಡಾಗುವುದಿಲ್ಲ. ನಾವು ಬರಿಯ ಸಂಸ್ಕೃತ ಭಾಷೆಯ ನಿಧಾನವಾದ ಆಲಂಕಾರಿಕ ವೇಷವನ್ನು ಅನುಸರಿಸುವುದರಿಂದ ನಮ್ಮ ಭಾಷೆ ಕೃತಕವಾಗುತ್ತಿದೆ. ಭಾಷೆ ಒಂದು ಜನಾಂಗ ಎಷ್ಟು ಮಟ್ಟಿಗೆ ಮುಂದುವರಿದಿದೆ ಎಂಬುದನ್ನು ತಿಳಿದುಕೊಳ್ಳಲು ಒಂದು ಪ್ರಮಾಣವಾಗಿದೆ.</p>
<p>*<span class="en"> C.W, Vol. VI, P 187.</span></p>

<!-- 349-5/0330-->
<p>ಅದೇನೊ ಸರಿ. ಬಂಗಾಳದೇಶದಲ್ಲಿ ಬೇರೆ ಬೇರೆ ಕಡೆಗಳಲ್ಲಿ ಭಾಷಾ ಭೇದಗಳು ರೂಢಿಯಲ್ಲಿದೆ. ಅದರಲ್ಲಿ ನಾವು ಯಾವುದನ್ನು ಸ್ವೀಕರಿಸಬೇಕು ಎಂದು ನೀವು ಕೇಳಬಹುದು. ಯಾವುದು ಕ್ರಮೇಣ ಬಲಾಢವಾಗುತ್ತ ಬರುತ್ತಿರುವುದೊ, ಸ್ವಾಭಾವಿಕ ನಿಯಮಗಳಿಗನುಸಾರವಾಗಿ ಹಬ್ಬುತ್ತದೆಯೊ ಎಂದರೆ ಕಲ್ಕತ್ತೆಯ ಭಾಷೆಯನ್ನು ಉಪಯೋಗಿಸಬೇಕಾಗಿದೆ. ಪೂರ್ವದಿಂದ ಪಶ್ಚಿಮದಿಂದಲೂ ಅವರು ಎಲ್ಲಿಂದಾದರೂ ಬಂದಿರಲಿ, ಒಂದು ಸಲ ಕಲ್ಕತ್ತೆಯ ಗಾಳಿಯನ್ನು ಕುಡಿದರು ಎಂದರೆ, ಅಲ್ಲಿ ಬಳಕೆಯಲ್ಲಿರುವ ಭಾಷೆಯನ್ನು ಆಡುತ್ತಾರೆ. ಆದಕಾರಣ ಪ್ರಕೃತಿಯೇ ಯಾವ ಭಾಷೆಯಲ್ಲಿ ಬರೆಯಬೇಕು ಎಂಬುವುದನ್ನು ತೋರುವುದು. ರೈಲುಗಳು ಮತ್ತು ಪ್ರಯಾಣಕ್ಕೆ ಇತರ ಸೌಕರ್ಯಗಳು ಹೆಚ್ಚಿದಂತೆ, ಪೂರ್ವ ಪಶ್ಚಿಮಕ್ಕೆ ಇರುವ ವ್ಯತ್ಯಾಸ ಕಡಮೆಯಾಗುವುದು. ಚಿತ್ತಗಾಂಗಿನಿಂದ ವೈದ್ಯನಾಥದವರೆಗೆ ಒಂದೇ ಭಾಷೆ ಇರುವುದು. ಅದೇ ಕಲ್ಕತ್ತೆಯಲ್ಲಿ ಆಡುವ ಭಾಷೆ, ಯಾವ ಜಿಲ್ಲೆಯ ಭಾಷೆ ಸಂಸ್ಕೃತಕ್ಕೆ ಹತ್ತಿರವಾಗಿದೆ ಎಂಬುದಲ್ಲ ಪ್ರಶ್ನೆ. ಯಾವ ಭಾಷೆ ಮುಂದೆ ಬರುತ್ತಿದೆಯೋ ಅದನ್ನು ನೋಡಬೇಕು. ಕಲ್ಕತ್ತೆಯ ಭಾಷೆಯೆ ಬಂಗಾಳದ ಭಾಷೆಯಾಗುವುದು, ಮಾತನಾಡುವ ಮತ್ತು ಬರೆಯುವ ಭಾಷೆಯನ್ನು ಒಂದು ಮಾಡುವುದಾದರೆ, ಒಬ್ಬ ಬುದ್ದಿವಂತನಾಗಿದ್ದರೆ ಕಲ್ಕತ್ತೆಯ ಭಾಷೆಯನ್ನೇ ತಳಹದಿಯನ್ನಾಗಿ ಮಾಡುವನು. ಇಲ್ಲಿ ಆಯಾಯ ಸ್ಥಳೀಯ ದ್ವೇಷಾಸೂಯೆಗಳನ್ನು ತ್ಯಜಿಸಬೇಕು. ಇಡಿಯ ದೇಶದ ಪ್ರಗತಿಯ ದೃಷ್ಟಿಯಿಂದ ನಿಮ್ಮ ಜಿಲ್ಲೆಯ ಅಥವಾ ನಿಮ್ಮ ಹಳ್ಳಿಯ ಹಕ್ಕುಗಳನ್ನು ಬದಿಗಿರಿಸಬೇಕು.</p>
<p>ಭಾಷೆ, ಭಾವಗಳನ್ನು ವ್ಯಕ್ತಗೊಳಿಸುವುದಕ್ಕೆ ಒಂದು ನಿಮಿತ್ತ ಭಾವನೆಗಳು ಮುಖ್ಯ, ಭಾಷೆ ಅನಂತರ ಬರುವುದು. ವಜ್ರವೈಡೂರ್ಯಗಳಿಂದ ಅಲಂಕೃತವಾದ ಕುದುರೆಯ ಮೇಲೆ ಒಂದು ಮಂಗನನ್ನು ಮೆರವಣಿಗೆ ಮಾಡಿದರೆ ಯೋಗ್ಯವಾಗಿ ಕಾಣುವುದೇ? ಸಂಸ್ಕೃತದ ಕಡೆ ನೋಡಿ, ಬ್ರಾಹ್ಮಣದಲ್ಲಿ ಬರುವ ಸಂಸ್ಕೃತವನ್ನು ನೋಡಿ, ಮಿಾಮಾಂಸ ದರ್ಶನದ ಮೇಲೆ ಶಬರಸ್ವಾಮಿಯ ಭಾಷ್ಯವನ್ನು ನೋಡಿ, ಪತಂಜಲಿಯ ಮಹಾಭಾಷ್ಯವನ್ನು ನೋಡಿ, ಕೊನೆಗೆ ಶಂಕರಾಚಾರ್ಯರ ಪ್ರಖ್ಯಾತವಾದ ಭಾಷ್ಯಗಳನ್ನು ನೋಡಿ, ಇತ್ತೀಚಿನ ಸಂಸ್ಕೃತ ಭಾಷೆಯನ್ನೂ ಕೂಡ ನೋಡಿ, ಮನುಷ್ಯ ಎಲ್ಲಿಯವರೆಗೆ ಜೀವಂತನಾಗಿರುವನೊ, ಅಲ್ಲಿಯವರೆಗೆ ಅವನು ಜೀವಂತವಾಗಿರುವ ಭಾಷೆಯನ್ನು ಮಾತನಾಡುವನು, ಅವನು ಮೃತಪ್ರಾಯನಾದರೆ ಮೃತಪ್ರಾಯವಾದ ಭಾಷೆಯಲ್ಲಿ ಮಾತನಾಡುವನು. ಮೃತ್ಯುವನ್ನು ಸಮಿಾಪಿಸಿದಂತೆ ಸ್ವತಂತ್ರ ಆಲೋಚನೆ ಕುಗ್ಗುತ್ತಾ ಬರುವುದು. ಒಂದೆರಡು ಕೆಲಸಕ್ಕೆ ಬಾರದ ಭಾವನೆಗಳನ್ನು ಹೂವಿನ ರಾಶಿಯಿಂದ ಮತ್ತು ಗಂಧದಿಂದ ಮುಚ್ಚಲು ಯತ್ನಿಸುವನು. ಅಯ್ಯೋ ದೇವರೆ ! ಅವರು ಎಷ್ಟು ಆಡಂಬರವನ್ನು ವ್ಯಕ್ತಗೊಳಿಸುವರು. ಹತ್ತು ಪುಟಗಳಷ್ಟು ದೊಡ್ಡ ದೊಡ್ಡ ಗುಣವಾಚಕಗಳನ್ನು ಹಾಕಿದ ಮೇಲೆ ತಕ್ಷಣವೆ ಅಲ್ಲೊಬ್ಬ ರಾಜನಿದ್ದ'' ಎಂದು ಪ್ರಾರಂಭವಾಗುವುದು. ಓ ಎಂತೆಂತಹ ದೊಡ್ಡ ದೊಡ್ಡ ಗುಣವಾಚಕಗಳ ಮಾಲೆಗಳು, ದೊಡ್ಡ ದೊಡ್ಡ ಸಂಧಿ ಸಮಾಸಗಳು ಮತ್ತು ಶೇಷಾರ್ಥಗಳು, ಇವೆಲ್ಲ ಮೃತ್ಯು ಚಿಹ್ನೆ. ದೇಶ ಅಧೋಗತಿಗೆ ಬಂದಾಗ ಈ ಚಿಹ್ನೆಗಳೆಲ್ಲ ವ್ಯಕ್ತವಾದವು. ಕೇವಲ ಭಾಷೆಯಲ್ಲಿ</p>

<!-- 349-5/0331-->

<p>ಮಾತ್ರವಲ್ಲ, ಎಲ್ಲಾ ಕಲೆಗಳಲ್ಲಿಯೂ ನಾವು ಇದನ್ನು ನೋಡುತ್ತೇವೆ. ಈಗ ಒಂದು ಕಟ್ಟಡ ಯಾವ ಭಾವನೆಯನ್ನೂ ವ್ಯಕ್ತಗೊಳಿಸುವುದಿಲ್ಲ, ಕಂಬಗಳನ್ನು ತಿರುಗಿಸಿ ತಿರುಗಿಸಿ ಅದರಲ್ಲಿರುವ ಶಕ್ತಿಯನ್ನೆಲ್ಲ ಹಾಳುಮಾಡಿದರು. ಒಡವೆಗಳನ್ನು ಮೂಗು ಮತ್ತು ಮುಖಕ್ಕೆಲ್ಲ ಹಾಕಿಕೊಳ್ಳಲು ಚುಚ್ಚಿಕೊಂಡು, ನೋಡುವುದಕ್ಕೆ ಅವರು ಒಬ್ಬ ರಕ್ಕಸಿಯಂತೆ ಆದರು. ಆ ಒಡವೆಗಳ ಮೇಲೆಯೂ ಬಳ್ಳಿಗಳು, ಎಲೆಗಳನ್ನು ಚಿತ್ರವಿಚಿತ್ರವಾಗಿ ಕೊರೆದರು. ಸಂಗೀತದಲ್ಲಿಯೂ, ಅದು ಹಾಡುವುದಾಗಿರಲಿ, ಅಳುವುದಾಗಿರಲಿ, ಜಗಳಕಾಯುವುದಾಗಿರಲಿ, ಯಾವ ಭಾವವನ್ನು ಅದು ವ್ಯಕ್ತಗೊಳಿಸುವುದೋ ಅದು ಯಾರಿಗೂ ಅರ್ಥವಾಗುವಂತೆ ಇಲ್ಲ. ನಾಟ್ಯಾಚಾರನಾದ ಭರತಮುನಿಗೇ ಅದು ಅರ್ಥವಾಗುವಂತೆ ಇಲ್ಲ. ಆ ಸಂಗೀತದಲ್ಲಾದರೋ ಎಷ್ಟೊಂದು ಸೂಕ್ಷ್ಮ ಗತಿಗಳು ! ಎಷ್ಟೊಂದು ಕಸರತ್ತು ! ಒಬ್ಬನಿಗೆ ಚಿತ್ರಹಿಂಸೆಯಾಗುವ ಸ್ಥಿತಿಗೆ ಬರುವುದು. ಅವರ ಸಂಗೀತವಾದರೋ ಮಹಮ್ಮದೀಯ ಸಂಗೀತ ವಿದ್ವಾಂಸರನ್ನು ಅನುಕರಿಸಿ, ಹಲ್ಲನ್ನು ಕಚ್ಚಿಕೊಂಡು ಮೂಗಿನ ಮೂಲಕ ಉಚ್ಚರಿಸಿದ್ದು ! ಈಗಿನ ಕಾಲದಲ್ಲಿ ಅದನ್ನು ಸರಿಪಡಿಸಲು ಪ್ರಯತ್ನಗಳಾಗಿವೆ. ಯಾವ ಭಾಷೆಯೇ ಆಗಲಿ, ಕಲೆಯೇ ಆಗಲಿ, ಸಂಗೀತವೇ ಆಗಲಿ, ಒಂದು ಭಾವವನ್ನು ವ್ಯಕ್ತಪಡಿಸಲು ಅಸಮರ್ಥವಾದರೆ ಅದು ನಿರ್ಜಿವವಾದುದು, ಅದರಿಂದ ಪ್ರಯೋಜನವಿಲ್ಲ ಎಂಬುದನ್ನು ತಿಳಿಯುತ್ತಿರುವರು. ಜನಾಂಗದ ಜೀವನಕ್ಕೆ ನಾವು ಹೆಚ್ಚು ಶಕ್ತಿಯನ್ನು ತುಂಬಿದಷ್ಟೂ, ಭಾಷೆ, ಕಲೆ ಮತ್ತು ಸಂಗೀತ ಸ್ವಭಾವತಃ ಭಾವದಿಂದ ಮತ್ತು ಜೀವದಿಂದ ಸ್ಪಂದಿಸುವುದು ಎಂಬುದನ್ನು ಅರ್ಥಮಾಡಿಕೊಳ್ಳುವರು. ನಿತ್ಯಬಳಕೆಯಲ್ಲಿ ಉಪಯೋಗಿಸುವ ಕೆಲವು ಪದಗಳು ವ್ಯಕ್ತಗೊಳಿಸುವ ವಿಷಯಬಾಹುಳ್ಯವನ್ನು ಎರಡು ಸಾವಿರ ಆಲಂಕಾರಿಕ ಶಬ್ದಗಳು ಕೂಡ ವ್ಯಕ್ತಪಡಿಸಲಾರವು. ಆಗ ದೇವಿಯ ಯಾವ ವಿಗ್ರಹವಾಗಲಿ ನಮ್ಮಲ್ಲಿ ಭಕ್ತಿಯನ್ನು ಪ್ರಚೋದಿಸಬಲ್ಲದು. ಒಡವೆಗಳಿಂದ ಅಲಂಕೃತಳಾದ ಪ್ರತಿಯೊಂದು ಬಾಲೆಯೂ ಒಬ್ಬ ದೇವಿಯಂತೆ ಕಂಗೊಳಿಸುವಳು. ಆಗ ಪ್ರತಿಯೊಂದು ಮನೆ, ಕೋಣೆ, ನಾವು ಉಪಯೋಗಿಸುವ ವಸ್ತುಗಳು ಜೀವಸ್ಪಂದನದಿಂದ ಅನುರಣಿತವಾಗುವುವು.</p>

<!-- 349-5/0332-->
<p>೭. ಧರ್ಮದ ಉದಯ * (ಸ್ವಾಮೀಜಿ ಅಮೆರಿಕಕ್ಕೆ ಮೊದಲ ಸಲ ಭೇಟಿ ನೀಡಿದಾಗ ಅಲ್ಲಿ ಪಶ್ಚಿಮದ ಶಿಷ್ಯರೊಬ್ಬರು</p>
<p>ಕೇಳಿದ ಪ್ರಶ್ನೆಗಳಿಗೆ ನೀಡಿದ ಉತ್ತರ.) ಕಾನನದ ವಿವಿಧ ಬಣ್ಣಗಳ ಅಲರುಗಳು ಬೀಸುವ ತಂಗಾಳಿಯೊಡನೆ ಒಯೊಯ್ಯನೆ ತಲೆಯನ್ನು ಕೊಂಕಿಸಿ ನೆಗೆನೆಗೆದು ತೂಗಾಡಿ ಆಡುತ್ತಿವೆ. ರಂಗುರಂಗಿನ ಹಕ್ಕಿಗಳ ಧ್ವನಿಯನ್ನು ಕಾನನದ ಮೂಲೆಮೂಲೆಗಳು ಪ್ರತಿಧ್ವನಿ ಗೈಯುತ್ತಿವೆ. ಇವುಗಳೆಲ್ಲ ನನ್ನ ಗೆಳೆಯರು, ನನ್ನ ಜೀವನಕ್ಕೆ ಸಮಾಧಾನವನ್ನು ತರುತ್ತಿದ್ದವು. ಅವು ನಿನ್ನೆ ಇದ್ದವು, ಈಗೆಲ್ಲಿ ? ನನ್ನ ಜೊತೆಗಾರರು, ಸುಖದುಃಖದ ಗೆಳೆಯರು, ನನ್ನ ಮನೋಲ್ಲಾಸಕ್ಕೆ ಕಾರಣರಾದವರು ಅವರೆಲ್ಲ ಕಣ್ಮರೆಯಾದರು. ಅವರು ಎಲ್ಲಿಗೆ ಹೋದರು? ನಾನು ಮಗುವಾಗಿದ್ದಾಗ, ಯಾರು ನನ್ನನ್ನು ಸಾಕಿ ಸಲಹಿದರೋ, ಅವರಿಗೆ ಜೀವನದಲ್ಲೆಲ್ಲಾ ಒಂದು ಆಸೆ ಇತ್ತು. ಅದೇ ನನಗೆ ತಮ್ಮ ಸರ್ವಸ್ವವನ್ನೂ ಧಾರೆಯೆರೆದುಕೊಡಬೇಕೆಂದು. ಅವರೆಲ್ಲ ಮಂಗಮಾಯವಾದರು. ಪ್ರತಿಯೊಬ್ಬರೂ ಕಣ್ಮರೆಯಾದರು, ಪ್ರತಿಯೊಂದು ವಸ್ತುವೂ ಕಣ್ಮರೆಯಾಯಿತು; ಈಗಲೂ ಕಣ್ಮರೆಯಾಗುತ್ತಿದೆ. ಮುಂದೆಯೂ ಕಣ್ಮರೆಯಾಗುವುದು. ಅವರೆಲ್ಲ ಎಲ್ಲಿಗೆ ಹೋದರು? ಆದಿ ಮಾನವನ ಹೃದಯದಲ್ಲಿ ಉತ್ತರವನ್ನು ಬಯಸಿ ಎದ್ದ ಪ್ರಶ್ನೆ ಇದು. ಏತಕ್ಕೆ, ಅವನೆದುರಿಗೇ ಎಲ್ಲಾ ಕೊಳೆತು ಹೋಗಿ ಮಣ್ಣು ಪಾಲಾಗಿರುವುದು ಕಾಣಿಸಲಿಲ್ಲವೆ? ಅವರೆಲ್ಲಿಗೆ ಹೋದರು ಎಂದು ಚಿಂತೆಯನ್ನಾದರೂ ಅವನು ಏತಕ್ಕೆ ಮಾಡಬೇಕಾಗಿತ್ತು ಎಂದು ನೀವು ಕೇಳಬಹುದು.</p>
<p>ಪ್ರಾಚೀನ ಮಾನವನಿಗೆ ಪ್ರಥಮತಃ ಪ್ರತಿಯೊಂದು ಬದುಕಿರುವುದು, ಸಾವು ಎಂದರೆ ಸಂಪೂರ್ಣವಾಗಿ ಶೂನ್ಯದಲ್ಲಿ ತಲ್ಲೀನವಾಗಿ ಹೋಗುವುದು ಎಂಬುದನ್ನು ಅವನು ಆಲೋಚಿಸಲಾರ. ಜನರು ಅವನ ಬಳಿಗೆ ಬರುತ್ತಾರೆ, ಹೋಗುತ್ತಾರೆ, ಪುನಃ ಬರುತ್ತಾರೆ. ಕೆಲವು ವೇಳೆ ಹೋದವರು ಮರಳಿ ಬರುವುದಿಲ್ಲ. ಆದಕಾರಣ ಪ್ರಪಂಚದ ಅತಿ ಪುರಾತನ ಭಾಷೆಯಲ್ಲಿ ಸಾವೆಂದರೆ ಹೊರಟುಹೋಗುವುದು ಎಂದು. ಇದೇ ಧರ್ಮದ ಆದಿ. ಎಲ್ಲರೂ ಕಾಲವಾದಮೇಲೆ ಎಲ್ಲಿಗೆ ಹೋಗುತ್ತಾರೆ ಎಂಬ ಸಮಸ್ಯೆಯನ್ನು ಬಗೆಹರಿಸಲು ಆದಿಮಾನವರು ಯತ್ನಿಸುತ್ತಿದ್ದರು.</p>
<p>ಕಾಂತಿಯಿಂದ ಕೋರೈಸುತ್ತಿರುವ ಸೂರ್ಯನು ಇದ್ದಾನೆ. ನಿದ್ರಿಸುತ್ತಿರುವ ಜಗತ್ತಿಗೆ ಬೆಳಕು ಶಾಖ ಆನಂದಗಳನ್ನು ತರುತ್ತಿದ್ದಾನೆ. ಗಂಟೆ ಕಳೆದಂತೆ ಅವನು ಮಂದಗಮನದಿಂದ ಮುಂದೆ ಸಾಗಿ ಅಸ್ತಗಿರಿಯ ಮಸ್ತಕದಿಂದ ಕಣ್ಮರೆಯಾಗುವುದನ್ನು ನೋಡಿ ! ಆದರೆ ಮಾರನೆಯ ದಿನ ಹಿಂದಿನಂತೆಯೇ ವೈಭವಯುತವಾಗಿ ಸುಂದರವಾಗಿ ಪೂರ್ವ ದಿಗಂತದಲಿ ಮೇಲೇಳುವನು, ನೋಡಿ, ಆ ಅನುಪಮ ಸೌಂದರ್ಯದ ಕಮಲವನ್ನು, ಸಂಸ್ಕೃತಿಯ ತೊಟ್ಟಿಲಿನಂತೆ ಇರುವ ನೈಲ್ ಸಿಂಧೂ ಮತ್ತು ಟೈಗ್ರಿಸ್ ನದಿಗಳಲ್ಲಿ ಅರುಣರವಿಯ ಕಿರಣ ದಳಕ್ಕೆ ತಾಕಿದೊಡನೆ ಕಮಲ ಅರಳುವುದು, ಸಂಧ್ಯಾರವಿಯ ಕಿರಣ ನೋಡಿದೊಡನೆ ಪುನಃ ಮುಚ್ಚಿಕೊಳ್ಳುವುದು. ಇದರಂತೆಯೇ *<span class="en"> C.W, Vol. VIII, P148</span></p>

<!-- 349-5/0333-->

<p>ಕೆಲವರು ಬಂದರು ಮತ್ತು ಹೋದರು, ಹೋದವರಲ್ಲಿ ಕೆಲವರು ಪುನಃ ಜೀವತಾಳಿ ಬಂದರು. ಇದೇ ಪ್ರಥಮ ಸಮಾಧಾನ. ಆದಕಾರಣ ಅತಿ ಪುರಾತನ ಧರ್ಮಗಳಲ್ಲೆಲ್ಲಾ ಸೂರ್ಯ ಮತ್ತು ಕಮಲಗಳು ಮುಖ್ಯ ಚಿಹ್ನೆಗಳಾಗಿವೆ. ಈ ಚಿಹ್ನೆಗಳು ಏತಕ್ಕೆ ಇರಬೇಕು ? ಅವ್ಯಕ್ತ ಭಾವನೆಗಳು, ಅವು ಹೇಗಾದರೂ ಇರಲಿ, ಅವನ್ನು ನಾವು ವಿವರಿಸಲು ಯತ್ನಿಸಿದಾಗ ಸ್ಕೂಲವಾದ, ನಮ್ಮ ಕಣ್ಣಿಗೆ ಕಾಣಿಸುವ ಒಂದು ಆಕಾರವನ್ನು ತಾಳಿ ಬರುತ್ತವೆ. ಇದೇ ವಿಶ್ವನಿಯಮ. ಹೋಗುವುದು ಎಂದರೆ ಸಂಪೂರ್ಣವಾಗಿ ವಿಶ್ವದಿಂದ ಕಣ್ಮರೆಯಾಗುವುದು ಎಂದಲ್ಲ, ವಿಶ್ವದಲ್ಲಿ ಒಂದುಕಡೆ ಕಾಣಿಸದೆ ಹೋಗುವುದು ಎಂದು ವಿವರಿಸಬೇಕಾಗುವುದು. ಇದೊಂದು ಬದಲಾವಣೆ, ತಾತ್ಕಾಲಿಕ ವಿಕೃತಿ. ಆದಕಾರಣ ಈ ಘಟನೆಗಳು ನಮ್ಮ ಇಂದ್ರಿಯಕ್ಕೆ ತಾಕಿ, ಮನಸ್ಸಿಗೆ ಮುಟ್ಟಿ ಅಲ್ಲಿ ಇರುವ ಇಂತಹ ಭಾವನೆಯ ಉಪಮಾನಗಳು ನಮ್ಮಲ್ಲಿ ಏಳುವಂತೆ ಮಾಡುವುವು. ಈ ಉಪಮಾನವೇ ನಮಗೆ ಒಂದು ಘಟನೆಯನ್ನು ವಿವರಿಸಲು ಆಸರೆಯಾಗುವುದು. ಆದಕಾರಣವೇ ಸೂರ್ಯ ಮತ್ತು ಕಮಲ ಪ್ರಥಮ ಚಿಹ್ನೆಗಳಾದವು. ಎಲ್ಲಾ ಕಡೆಗಳಲ್ಲಿಯೂ ಅಂಧಕಾರ ವ್ಯಾಪಿಸಿಕೊಂಡಿದೆ. ಅಷ್ಟು ಗಾಢಾಂಧಕಾರ, ಬೆಳಕಿನ ಸೂಚನೆಯೇ ಇಲ್ಲ. ಕೆಳಗೆ ಎಲ್ಲಾ ಕತ್ತಲೆಯಿಂದ ತುಂಬಿದೆ, ಭಯಭರಿತವಾಗಿದೆ. ನೀರಿನ ಕೆಳಗೆ ನಾವು ಕಣ್ಣನ್ನು ತೆರೆದರೂ ಏನನ್ನೂ ನೋಡಲಾರೆವು. ಆದರೆ ಮೇಲೆ, ನೀರಿನ ಮೇಲೆ ಬೆಳಕಿದೆ. ಕತ್ತಲೆಯಲ್ಲಿಯೂ ತಾರಾ ಖಚಿತ ಅಂಬರ ಬೆಳಕನ್ನು ಚೆಲ್ಲುತ್ತಿರುವುದು. ನಾನು ಪ್ರೀತಿಸುವವರು ಎಲ್ಲಿಗೆ ಹೋಗುತ್ತಾರೆ? ಇಲ್ಲ, ನಿಜವಾಗಿ ಗಾಢಾಂಧಕಾರಕ್ಕೆ ಹೋಗುವುದಿಲ್ಲ. ಮೇಲೆ ನಿತ್ಯ ಜ್ಯೋತಿ ಇರುವ ಕಡೆಗೆ ಹೋಗುತ್ತಾರೆ. ಇದಕ್ಕೆ ಬೇರೊಂದು ಚಿಹ್ನೆ ಬೇಕಾಗುವುದು. ಇಲ್ಲಿ ಅಗ್ನಿ ಕಾಣಿಸುತ್ತದೆ. ಹೊಳೆಯುತ್ತಿರುವ ಜ್ವಾಲೆಯ ನಾಲಗೆಯನ್ನು ಅದು ಸುತ್ತಲೂ ಚಾಚುತ್ತಿರುವುದು. ಕ್ಷಣದಲ್ಲಿ ಒಂದು ಕಾನನವನ್ನು ಭಸ್ಮ ಮಾಡುವುದು, ನಮ್ಮ ಅಡಿಗೆಯನ್ನು ಮಾಡುವುದು, ಶಾಖವನ್ನು ಕೊಡುವುದು. ವನ್ಯಮೃಗಗಳನ್ನು ಅಂಜಿಸಿ ಓಡಿಸುವುದು. ಜೀವನವನ್ನು ದಾನಮಾಡುವ, ಮತ್ತು ಜೀವವನ್ನು ಉಳಿಸುವ ಅಗ್ನಿಜ್ವಾಲೆ ಯಾವಾಗಲೂ ಮೇಲೆ ಹೋಗುವುದು, ಎಂದಿಗೂ ಕೆಳಗೆ ಬರುವುದಿಲ್ಲ. ಇಲ್ಲಿ ನಮಗೆ ಮತ್ತೊಂದು ಚಿಹ್ನೆ ಸಿಗುವುದು. ಅದೇ ಜ್ಯೋತಿ, ನಮ್ಮನ್ನು ಬೆಳಕಿಗೆ ಒಯುವ ಅಗ್ನಿ - ನಮಗೂ ಮತ್ತು ಬೆಳಕಿನ ಸ್ತರವನ್ನು ಸೇರಿದವರಿಗೂ ಸಂಬಂಧವನ್ನು ಕಲ್ಪಿಸುವ ಅಗ್ನಿ, ಹೇ ಅಗ್ನಿ, ನೀನು ನಮ್ಮ ದೇವದೂತ ಎಂದು ಹೇಳುತ್ತದೆ ನಮ್ಮ ಅತಿ ಪ್ರಾಚೀನ ಶಾಸ್ತ್ರ. ಆದಕಾರಣವೇ ದೇವತೆಗಳಿಗೆ ತೃಪ್ತಿಯಾಗುವ ಆಹಾರಪಾನೀಯಗಳನ್ನೆಲ್ಲಾ ಅಗ್ನಿಗೆ ಸಮರ್ಪಿಸುವರು. ಇದೇ ಯಾಗದ ಪ್ರಾರಂಭ.</p>
<p>ಪ್ರಥಮ ಪ್ರಶ್ನೆಯು, ಪ್ರಾಚೀನ ಮಾನವರ ಆವಶ್ಯಕತೆಗಳನ್ನು ತೃಪ್ತಿಪಡಿಸುವಷ್ಟರ ಮಟ್ಟಿಗೆ, ಬಗೆಹರಿದಂತೆ ಆಯಿತು. ಅನಂತರ ಇತರ ಸಮಸ್ಯೆಗಳು ಉದಯಿಸಿದುವು. ಈ ಸೃಷ್ಟಿಯೆಲ್ಲಾ ಎಲ್ಲಿಂದ ಬಂತು? ಇದು ಏತಕ್ಕೆ ಮುಂಚೆ ಬರಲಿಲ್ಲ? ಏಕೆಂದರೆ ಅಕಸ್ಮಾತ್ ಆದ ಬದಲಾವಣೆಯನ್ನು ನಾವು ಹೆಚ್ಚು ಗಮನದಲ್ಲಿಡುವೆವು, ಸುಖ, ಆನಂದ, ಲಾಭ, ಭೋಗ, ಸಂತೋಷ ಇವಕ್ಕೆ ಯಾವುದು ಭಂಗತರುವುದೋ ಅದನ್ನು</p>

<!-- 349-5/0334-->
<p>ನಾವು ಮನಸ್ಸಿನಲ್ಲಿ ಹೆಚ್ಚು ಚಿಂತಿಸುವೆವು. ಆದಕಾರಣ ಮೊದಲು ನಮಗೆ ವ್ಯಥೆಯನ್ನು ತಂದುದೇ ಸಾವು. ಈ ಸಮಸ್ಯೆಯನ್ನು ಮೊದಲು ಪರಿಹರಿಸಬೇಕಾಗಿತ್ತು. ಮನುಷ್ಯ ಮುಂದುವರಿದಂತೆಲ್ಲ ಬೇರೆ ಬೇರೆ ಸಮಸ್ಯೆಗಳು ಉದಯಿಸಿದುವು. ಇವೆಲ್ಲ ಎಲ್ಲಿಂದ ಬಂದುವು? ಜೀವಿಸಿರುವುದೆಲ್ಲ ಚಲಿಸುವುದು. ನಾವು ಚಲಿಸುತ್ತೇವೆ. ನಮ್ಮ ಇಚ್ಛೆ ನಾವು ಚಲಿಸುವಂತೆ ಮಾಡುವುದು, ನಮ್ಮ ಇಚ್ಛಾನುಸಾರ ಶರೀರವು ವಸ್ತುಗಳನ್ನು ಸೃಷ್ಟಿಸುವುದು. ಆದಕಾರಣ ಚಲಿಸುವ ಶಕ್ತಿಯ ಹಿಂದೆಲ್ಲ ಒಂದು ಪ್ರಚೋದನೆ, ಚಾಲಕ ಶಕ್ತಿಯಂತೆ ಇರಬೇಕಾಯಿತು. ಇದು ಪುರಾತನ ಮಾನವಶಿಶುವಿಗೆ ಇದ್ದಂತೆ ಈಗಿನ ಶಿಶುಮಾನವನಿಗೂ ಇದೆ. ಗಾಳಿ, ಮೋಡ, ಪ್ರಕೃತಿ ಇವುಗಳಲ್ಲಿ ಪ್ರತಿಯೊಂದರ ಹಿಂದೆಯೂ ಇಚ್ಛೆ, ಮನಸ್ಸು, ಜೀವಗಳು ಇರುವುದೆಂದು ಭಾವಿಸುವರು. ನಾವು ಹೇಗೆ ವಸ್ತುಗಳನ್ನು ಸೃಷ್ಟಿಸುತ್ತಿರುವೆವೋ ಹಾಗೆಯೇ ದೇವತೆಗಳು ಈ ಪ್ರಪಂಚವನ್ನೆಲ್ಲಾ ಸೃಷ್ಟಿಸುತ್ತಿರುವರು.</p>
<p>ಇಷ್ಟು ಹೊತ್ತಿಗೆ ಸಮಾಜ ವಿಕಾಸವಾಗುತ್ತಿತ್ತು. ಸಮಾಜದಲ್ಲಿ ಒಬ್ಬ ರಾಜನಿದ್ದ. ದೇವತೆಗಳಲ್ಲಿ ಏತಕ್ಕೆ ಒಬ್ಬ ರಾಜನಿರಬಾರದು? ಆದಕಾರಣ ಒಬ್ಬ ದೇವಾಧಿದೇವ ಬಂದನು. ಅವನು ತನ್ನೊಬ್ಬನ ಇಚ್ಛೆಯಿಂದ ಸಕಲವನ್ನೂ, ಹಾಗೂ ಇತರ ದೇವತೆಗಳನ್ನೂ ಸೃಷ್ಟಿಸಿದನು. ಅವನು ಹೇಗೆ ಬೇರೆ ಬೇರೆ ಗ್ರಹತಾರೆಗಳನ್ನು ಸೃಷ್ಟಿಸಿರುವನೋ ಹಾಗೆಯೆ ಪ್ರಕೃತಿಯ ಒಂದೊಂದು ಶಕ್ತಿಗೆ ಒಬ್ಬೊಬ್ಬರನ್ನು ಒಡೆಯರನ್ನಾಗಿ ಮಾಡಿರುವನು. ಕೆಲವರು ಜನನಕ್ಕೆ, ಕೆಲವರು ಮರಣಕ್ಕೆ, ಇನ್ನು ಕೆಲವರು ಮಳೆಬೆಳೆಗಳಿಗೆ ಇತ್ಯಾದಿ. ಒಬ್ಬ ಪರಮೇಶ್ವರನಿರುವನು.</p>
<p>ಅವನಿಗೆ ಅನಂತಶಕ್ತಿ ಇರುವುದು. ಇದೇ ಆರ್ಯ ಮತ್ತು ಸೆಮೆಟಿಕ್ ಜನಾಂಗಗಳಲ್ಲಿ ಸಾಮಾನ್ಯ ಭಾವನೆಯಾಯಿತು. ಆದರೆ ಆರ್ಯರು ಇಲ್ಲಿಂದ ಬೇರೆ ಕಡೆ ತಿರುಗುವರು. ಅವರ ದೇವರು ಪುರುಷೋತ್ತಮ ಮಾತ್ರವಲ್ಲ, ಅವನೇ ಸ್ವರ್ಗದಲ್ಲಿರುವ ನಮ್ಮ ತಂದೆ. ಇದೇ ಪ್ರೀತಿಯ ಅಂಕುರ, ಸೆಮೆಟಿಕ್ ದೇವರು ಕೋಪಾವಿಷ್ಟನು; ರುದ್ರಮೂರ್ತಿ. ಬೇಕಾದಷ್ಟು ಶಕ್ತಿ ಸಾಹಸಗಳಿವೆ ಅವನಿಗೆ. ಇವುಗಳಿಗೆ ಆರ್ಯರು ಹೊಸ ಭಾವನೆಯೊಂದನ್ನು ಸೇರಿಸಿದರು - ಅದು ದೇವರು ತಂದೆಯೆಂಬ ಭಾವನೆ. ಆರ್ಯರ ಭಾವನೆ ಮುಂದುವರಿದಂತೆಲ್ಲಾ ಸೆಮೆಟಿಕ್ ಭಾವನೆಗಿಂತ ಬೇರೆಯಾಗುತ್ತಾ ಬಂತು. ಇಲ್ಲಿಗೆ ಸೆಮೆಟಿಕ್ ಜನಾಂಗದ ಬೆಳವಣಿಗೆ ನಿಂತಿತು. ಸೆಮೆಟಿಕ್ ಜನಾಂಗದವರ ದೇವರನ್ನು ನೋಡಲಾಗುವುದಿಲ್ಲ. ಅವನನ್ನು ನೋಡಿದರೆ ಮರಣವು ಸಿದ್ಧ. ಆರ್ಯರ ದೇವರನ್ನು ನೋಡುವುದು ಸಾಧ್ಯ, ಮಾತ್ರವಲ್ಲ, ಅವನೇ ನಮ್ಮ ಗುರಿ. ನಮ್ಮ ಜೀವನದ ಏಕಮಾತ್ರ ಗುರಿಯೇ ಅವನನ್ನು ನೋಡುವುದು. ಅಂಜಿಕೆಯಿಂದ ಸೆಮೆಟಿಕ್ ಜನಗಳು ದೇವರಿಗೆ ವಿಧೇಯರಾಗಿರುವರು. ಆರ್ಯರು ತಂದೆಯಾದ ದೇವರನ್ನು ಪ್ರೀತಿಸುತ್ತಾರೆ. ಅಷ್ಟೇ ಅಲ್ಲ, ಅವನನ್ನು ತಮ್ಮ ತಾಯಿ, ತಮ್ಮ ಸಖ ಎಂದು ಕರೆಯುತ್ತಾರೆ. ನೀವು ನನ್ನನ್ನು ಪ್ರೀತಿಸಿದರೆ ನನ್ನ ನಾಯಿಯನ್ನೂ ಪ್ರೀತಿಸಿ' ಎನ್ನುವ ಗಾದೆಯಂತೆ, ದೇವರನ್ನು ಪ್ರೀತಿಸಿದರೆ ಎಲ್ಲರನ್ನೂ ಪ್ರೀತಿಸಬೇಕಾಗಿದೆ; ಏಕೆಂದರೆ ಎಲ್ಲರೂ ದೇವರಿಗೆ ಸೇರಿದವರು. ಸೆಮೆಟಿಕ್ ಜನಾಂಗಕ್ಕೆ ಈ ಜೀವನ ಎಂಬುದು ನಮ್ಮ ವಿಧೇಯತೆಯನ್ನು ಪರೀಕ್ಷಿಸುವ</p>

<!-- 349-5/0335-->

<p>ಒರೆಗಲ್ಲು, ಇದೇ ಗಡಿಯ ಕೊನೆ. ಆರ್ಯರಿಗೆ ಈ ಜೀವನ ಎಂಬುದು ಗುರಿಯ ಎಡೆಗೆ ಇರುವ ಮಾರ್ಗ. ಸೆಮೆಟಿಕ್ ಜನರು ತಮ್ಮ ಕರ್ತವ್ಯವನ್ನು ಚೆನ್ನಾಗಿ ಮಾಡಿದರೆ, ಅವರಿಗೆ ಸ್ವರ್ಗದಲ್ಲಿ ನಿತ್ಯ ಸುಖ ಸಿಕ್ಕುವುದು. ಆದರೆ ಆರ್ಯನಿಗೆ ಅವನ ಮನೆಯೇ ದೇವರು. ಸೆಮೆಟಿಕ್ ಜನರಿಗೆ ದೇವರ ಸೇವೆ ಮತ್ತೇನನ್ನೂ ಪಡೆಯುವುದಕ್ಕೆ ಸಾಧನ; ಸಂತೋಷ, ಆನಂಧಗಳನ್ನು ಪಡೆಯುವುದಕ್ಕೆ ಒಂದು ಸಾಧನ. ಆರ್ಯನಿಗೆ ಸುಖ ದುಃಖ, ಪ್ರತಿಯೊಂದೂ ದೇವರನ್ನು ಪಡೆಯುವುದಕ್ಕೆ ಒಂದು ಮಾರ್ಗ, ಸೆಮೆಟಿಕ್ ಜನರು ಸ್ವರ್ಗವನ್ನು ಪಡೆಯುವುದಕ್ಕಾಗಿ ದೇವರನ್ನು ಪೂಜಿಸುವರು. ಆರ್ಯರು ದೇವರೆಡೆಗೆ ಹೋಗುವುದಕ್ಕೆ ಸ್ವರ್ಗವನ್ನೂ ತ್ಯಜಿಸುವರು. ಇದೇ ಇವರಿಬ್ಬರಿಗೂ ಇರುವ ಮುಖ್ಯ ವ್ಯತ್ಯಾಸ, ಆರ್ಯನ ಜೀವನದ ಪರಮ ಗುರಿಯೆ ಭಗವಂತನನ್ನು ನೋಡುವುದು, ತನ್ನ ಪ್ರಿಯತಮನನ್ನು ನೋಡುವುದು, ಏಕೆಂದರೆ ಅವನಿಲ್ಲದೆ ಅವನು ಬಾಳಲಾರ. 'ನೀನಿಲ್ಲದೆ ಇದ್ದರೆ ಸೂರ್ಯಚಂದ್ರ ತಾರಾವಳಿಗಳು ತಮ್ಮ ಕಾಂತಿಯನ್ನು ಕಳೆದುಕೊಳ್ಳುವುವು.''</p>

<!-- 349-5/0336-->
<p>೮. ನಾಲ್ಕು ಯೋಗಗಳು* (ಸ್ವಾಮೀಜಿ ಮೊದಲ ಸಲ ಅಮೆರಿಕೆಗೆ ಹೋದಾಗ ಅಲ್ಲಿನ ಪಾಶ್ಚಾತ್ಯ ಶಿಷ್ಯರೊಬ್ಬರು</p>
<p>ಕೇಳಿದ ಪ್ರಶ್ನೆಗಳಿಗೆ ಬರೆದ ಉತ್ತರ.)</p>
<p>ಮುಕ್ತಿ ನಮ್ಮ ಮುಖ್ಯ ಗುರಿ. ನಾವು ಬ್ರಹ್ಮಜ್ಞಾನವನ್ನು ಪಡೆಯುವವರೆಗೆ ಮುಕ್ತರಾಗಲಾರೆವು. ಅದನ್ನು ಪಡೆಯುವುದಕ್ಕೆ ಹಲವು ಮಾರ್ಗಗಳು ಇವೆ. ಈ ಮಾರ್ಗಗಳಿಗೆ ಸಾಮಾನ್ಯವಾದ ಹೆಸರು ಯೋಗ ಎಂದು. ಯೋಗ ಎಂದರೆ ಒಟ್ಟುಗೂಡಿಸುವುದು - ನಮ್ಮ ಸತ್ಯ ಸ್ವರೂಪದೊಡನೆ ನಾವು ಒಂದಾಗುವುದು ಎಂದು ಅರ್ಥ. ಹಲವು ಯೋಗಗಳಿದ್ದರೂ ಅವನ್ನು ನಾಲ್ಕು ವರ್ಗಗಳಾಗಿ ಮಾಡಬಹುದು. ಪ್ರತಿಯೊಂದು ಯೋಗವೂ ಬ್ರಹ್ಮ ಸಾಕ್ಷಾತ್ಕಾರಕ್ಕೆ ಪರೋಕ್ಷವಾಗಿ ಒಯ್ಯುವುದು. ಜನರು ತಮ್ಮ ತಮ್ಮ ಸ್ವಭಾವಕ್ಕೆ ಅನುಗುಣವಾಗಿ ಆಯಾಯಾ ಯೋಗವನ್ನು ಆರಿಸಿಕೊಳ್ಳಬೇಕಾಗಿದೆ. ಈಗಿರುವ ಮನುಷ್ಯ ಬ್ರಹ್ಮನಾಗುತ್ತಾನೆ ಎಂದಲ್ಲ ಎಂಬುದನ್ನು ನೆನಪಿನಲ್ಲಿಡಬೇಕು. ಅವನು ಹೊಸದಾಗಿ ಬ್ರಹ್ಮನಾಗುವುದಲ್ಲ. ಅವನು ನಿತ್ಯಮುಕ್ತ ನಿತ್ಯಪೂರ್ಣ. ಆದರೆ ತಾತ್ಕಾಲಿಕವಾಗಿ ಅದು ಕಾಣಿಸದಂತೆ ಮಾಡಿದ್ದ ಅಜ್ಞಾನದ ಆವರಣವನ್ನು ತೆಗೆದು ಹಾಕಬೇಕಾಗಿದೆ. ಆದಕಾರಣ ಯೋಗಗಳ ಗುರಿಯೆಲ್ಲ ಈ ಅಜ್ಞಾನವೆಂಬ ಆವರಣವನ್ನು ತೆಗೆದುಹಾಕಿ, ಆತ್ಮನು ನೈಜಸ್ವರೂಪದಲ್ಲಿ ಬೆಳಗುವಂತೆ ಮಾಡುವುದಾಗಿದೆ. ಇದಕ್ಕೆ ಮುಖ್ಯ ಸಾಧನ ಅಭ್ಯಾಸ ಮತ್ತು ವೈರಾಗ್ಯ. ವೈರಾಗ್ಯ ಎಂದರೆ ಜೀವನದ ವಿಷಯದಲ್ಲಿ ಅನಾಸಕ್ತಿ, ಏಕೆಂದರೆ ಭೋಗಾಸಕ್ತಿಯೇ ಬಂಧನಕ್ಕೆಲ್ಲಾ ಕಾರಣ, ಅಭ್ಯಾಸ ಎಂದರೆ ಯಾವುದಾದರೂ ಒಂದು ಯೋಗ ಸಾಧನೆಯಲ್ಲಿ ನಿರಂತರವಾಗಿ ತೊಡಗಿರುವುದು.</p>
<p>ಕರ್ಮಯೋಗ: ಕರ್ಮಯೋಗ ಎಂದರೆ ಕರ್ಮದ ಮೂಲಕ ಮನಸ್ಸನ್ನು ಶುದ್ಧ ಮಾಡುವುದು. ನಾವು ಯಾವುದಾದರೂ ಒಳ್ಳೆಯ ಅಥವಾ ಕೆಟ್ಟ ಕೆಲಸವನ್ನು ಮಾಡಿದರೆ ಅದು ಒಳ್ಳೆಯ ಅಥವಾ ಕೆಟ್ಟ ಪರಿಣಾಮವನ್ನು ಉಂಟುಮಾಡಬೇಕು. ಇದನ್ನು ಯಾವ ಶಕ್ತಿಯೂ ತಪ್ಪಿಸಲಾರದು. ಕಾರಣವಿದ್ದರೆ ಕಾರ್ಯವಿರಲೇ ಬೇಕು. ಒಳ್ಳೆಯ ಕರ್ಮದಿಂದ ಒಳ್ಳೆಯ ಫಲ, ಕೆಟ್ಟ ಕರ್ಮದಿಂದ ಕೆಟ್ಟ ಫಲ ಬರುವುದು. ಹೀಗೆ ಆತ್ಮ ಮುಕ್ತವಾಗದೆ ಎಂದೆಂದಿಗೂ ಬಂಧನದಲ್ಲಿರಬೇಕಾಗಿದೆ. ಕರ್ಮ ಕೇವಲ ಮನಸ್ಸಿಗೆ ಮತ್ತು ದೇಹಕ್ಕೆ ಸಂಬಂಧಪಟ್ಟದ್ದು, ಎಂದಿಗೂ ಆತ್ಮನಿಗಲ್ಲ. ಅದು ಆತ್ಮನ ಮುಂದೆ ತೆರೆಯನ್ನು ತಾತ್ಕಾಲಿಕವಾಗಿ ತಂದೊಡ್ಡುವುದು, ಕೆಟ್ಟ ಕರ್ಮದಿಂದ ಆದದ್ದು ಅಜ್ಞಾನದ ತೆರೆ. ಒಳ್ಳೆಯ ಕರ್ಮ ನಮ್ಮ ನೈತಿಕ ಶಕ್ತಿಯನ್ನು ವೃದ್ಧಿಗೊಳಿಸಿ ನಾವು ಅನಾಸಕ್ತರಾಗಲು ಸಹಾಯಮಾಡುವುದು. ಇದು ಕೆಟ್ಟ ಕರ್ಮವನ್ನು ಮಾಡುವ ಸ್ವಭಾವವನ್ನು ಹಾಳುಮಾಡಿ ನಮ್ಮ ಮನಸ್ಸನ್ನು ಶುದ್ಧಗೊಳಿಸುವುದು. ಆದರೆ ಕರ್ಮವನ್ನು ಫಲಾಪೇಕ್ಷೆಯಿಂದ ಮಾಡಿದರೆ ಆ ಫಲ ಮಾತ್ರ ದೊರಕುವುದು; ಅದರಿಂದ ಚಿತ್ತಶುದ್ಧಿಯಾಗುವುದಿಲ್ಲ. ಆದಕಾರಣ ನಾವು ಕರ್ಮವನ್ನು ಫಲದಾಸೆಯಿಲ್ಲದೆ *<span class="en"> CW. Vol. VIII, P. 152</span></p>

<!-- 349-5/0337-->

<p>ಮಾಡಬೇಕು. ಎಲ್ಲಾ ವಿಧವಾದ ಅಂಜಿಕೆ, ಇಹಲೋಕದ ಮತ್ತು ಪರಲೋಕದ ಭೋಗ ಇವನ್ನೆಲ್ಲಾ ನಿಜವಾದ ಕರ್ಮಯೋಗಿ ತ್ಯಾಗಮಾಡಬೇಕು. ಫಲಾಪೇಕ್ಷೆ ಇಲ್ಲದೆ ಮಾಡಿದ ಕರ್ಮ ನಮ್ಮ ಸ್ವಾರ್ಥವನ್ನು ನಾಶಮಾಡುವುದು. ಸ್ವಾರ್ಥವೇ ಎಲ್ಲ ಬಂಧನಕ್ಕೆ ಮೂಲ, ಕರ್ಮಯೋಗಿಗಳ ಮೂಲ ಮಂತ್ರ ನಾನಲ್ಲ, ನೀನು' ಎಂಬುದು. ಏನನ್ನು ಬೇಕಾದರೂ ಅವರು ತ್ಯಾಗಮಾಡಲು ಸಿದ್ಧರಾಗಿರುವರು. ಆದರೆ ಅದನ್ನು ಅವರು ಸ್ವರ್ಗದಾಸೆಗಾಗಲಿ, ಕೀರ್ತಿಯನ್ನು ಅಥವಾ ಯಾವುದಾದರೂ ಪ್ರಾಪಂಚಿಕ ವಸ್ತುಗಳನ್ನು ಪಡೆಯಬೇಕು ಎಂದಾಗಲಿ ಮಾಡುವುದಿಲ್ಲ. ಅನಾಸಕ್ತಿ ಯೋಗಕ್ಕೆ ತಕ್ಕ ತಾರ್ಕಿಕ ವಿವರಣೆ ನಮಗೆ ಸಿಕ್ಕುವುದು ಜ್ಞಾನಯೋಗದಲ್ಲಿಯೇ. ಆದರೂ ವ್ಯಕ್ತಿಯಲ್ಲಿ ಸಹಜವಾಗಿರುವ ಪಾವಿತ್ರವು ಯಾವ ಪ್ರತಿಫಲಾಪೇಕ್ಷೆಯೂ ಇಲ್ಲದೆ ಇತರರ ಹಿತಕ್ಕಾಗಿ ಅವನು ಮಾಡಿದ ಎಲ್ಲ ರೀತಿಯ ತ್ಯಾಗವನ್ನೂ ಅವನು ಪ್ರೀತಿಸುವಂತೆ ಮಾಡುವುದು. ಹಲವರಿಗೆ ಹಣದ ವ್ಯಾಮೋಹದಿಂದ ಪಾರಾಗುವುದು ಕಷ್ಟ. ಅಂತಹವರಿಗೆ ಹಣದ ಮೇಲಿನ ವ್ಯಾಮೋಹವನ್ನು ತಗ್ಗಿಸುವುದಕ್ಕೆ ಕರ್ಮಯೋಗ ಬಹಳ ಒಳ್ಳೆಯದು.</p>
<p>ಎರಡನೆಯದೇ ಭಕ್ತಿಯೋಗ, ಯಾವುದಾದರೂ ಒಂದು ರೀತಿಯ ಭಕ್ತಿ, ಪ್ರೇಮವು ಮುಕ್ತಿಯನ್ನು ಪಡೆಯುವುದಕ್ಕೆ ಇರುವ ಬಹಳ ಸುಲಭವಾದ, ಸ್ವಾಭಾವಿಕವಾದ, ಆನಂದಪೂರ್ಣವಾದ ಮಾರ್ಗ. ಪ್ರಪಂಚದ ಒಂದು ಸ್ವಭಾವ ನಮ್ಮನ್ನು ಆಕರ್ಷಿಸುವುದಾಗಿದೆ. ಕೊನೆಗೆ ಅದು ವಿಯೋಗದಲ್ಲಿ ಕೊನೆಗೊಳ್ಳುವುದು. ಮಾನವನಲ್ಲಿ ವ್ಯಕ್ತಿಗಳನ್ನು ತನ್ನ ಬಳಿಗೆ ಆಕರ್ಷಿಸುವ ಗುಣವು ಪ್ರೇಮ. ಇದೇ ನಮ್ಮ ದುಃಖಕ್ಕೆಲ್ಲಾ ಕಾರಣವಾದರೂ ಈ ಪ್ರೇಮವನ್ನು ಸರಿಯಾದ ಮಾರ್ಗಕ್ಕೆ ತಿರುಗಿಸಿದರೆ ಅದು ನಮಗೆ ಮುಕ್ತಿಯನ್ನು ನೀಡುವುದು. ಭಕ್ತಿಯ ಗುರಿ ದೇವರು. ಪ್ರೀತಿಯಲ್ಲಿ, ಪ್ರೀತಿಸುವವನು ಮತ್ತು ಅದಕ್ಕೆ ಪಾತ್ರವಾದ ಒಂದು ವಸ್ತು ಇರಬೇಕು. ನಾವು ಪ್ರೀತಿಸುವ ವಸ್ತು ಮೊದಲು ನಮ್ಮ ಪ್ರೀತಿಯನ್ನು ಸ್ವೀಕರಿಸಬೇಕಾಗಿದೆ. ಆದಕಾರಣ ಪ್ರೀತಿಯ ದೇವರು ಒಂದು ವಿಧದಲ್ಲಿ ಮಾನವನಂತೆ ಇರಬೇಕು. ಅವನು ಪ್ರೇಮೇಶ್ವರನಾಗಿರಬೇಕು. ಇಂತಹ ಒಬ್ಬ ದೇವರು ಇರುವನೇ ಇಲ್ಲವೇ ಎಂಬುದನ್ನು ಗಮನಿಸದೆ ಇದ್ದರೆ, ಯಾರಲ್ಲಿ ಪ್ರೀತಿ ಇದೆಯೋ ಅವರಿಗೆ ಭಗವಂತ ಪ್ರೇಮೇಶ್ವರನಾಗಿ ಕಾಣಿಸಿಕೊಳ್ಳುವನು ಎಂಬುದು ಖಂಡಿತ.</p>
<p>ದೇವರನ್ನು ಒಬ್ಬ ನ್ಯಾಯಾಧಿಪತಿ ಎಂಬ ಭಾವನೆಯಿಂದ ಕಾಣುವುದು ಅಥವಾ ನಾವು ಅಂಜಿಕೆಯಿಂದ ಅವನ ಮಾತನ್ನು ಕೇಳಬೇಕಾಗಿದೆ ಎಂಬ ಭಾವನೆಯಿಂದ ದೇವರನ್ನು ಕಾಣುವ ಕೆಳಮಟ್ಟದ ಪೂಜೆಯನ್ನು ಪ್ರೀತಿ ಎನ್ನಲಾಗುವುದಿಲ್ಲ. ಈ ಭಾವನೆ ಮೊದಲಿದ್ದರೂ ಕ್ರಮೇಣ ಬದಲಾಗುತ್ತಾ ಹೋಗಿ ಉನ್ನತ ಮಟ್ಟಕ್ಕೆ ನಮ್ಮನ್ನು ಕೊಂಡೊಯ್ಯುವುದು. ಈಗ ನಾವು ಪ್ರೀತಿಯನ್ನೇ ತೆಗೆದುಕೊಳ್ಳೋಣ. ನಾವು ಪ್ರೀತಿಯನ್ನು ಒಂದು ತ್ರಿಕೋನದ ತ್ರಿಭುಜಗಳು ಎನ್ನೋಣ. ಅದರಲ್ಲಿ ಮೊದಲನೆಯ ಕೋನವೇ ನಿರ್ಭಯತೆ. ಎಲ್ಲಿಯವರೆಗೆ ಅಂಜಿಕೆ ಇರುವುದೋ ಅಲ್ಲಿಯವರೆಗೆ ಅದು ಪ್ರೇಮವಲ್ಲ. ಪ್ರೀತಿ ಅಂಜಿಕೆಯನ್ನೆಲ್ಲಾ ಓಡಿಸುವುದು. ಮಗುವನ್ನು ಎತ್ತಿಕೊಂಡಿರುವ</p>

<!-- 349-5/0338-->
<p>ತಾಯಿ ಅದನ್ನು ರಕ್ಷಿಸಲು ವ್ಯಾಘ್ರದೊಂದಿಗೆ ಬೇಕಾದರೆ ಹೋರಾಡುವಳು. ಎರಡನೆಯ ಕೋನವೇ ಪ್ರೇಮ ಮತ್ತೇನನ್ನೂ ಕೇಳುವುದಿಲ್ಲ, ಯಾಚಿಸುವುದಿಲ್ಲ ಎಂಬುದು. ಪ್ರೇಮಕ್ಕಾಗಿ ಪ್ರೇಮ. ಅಲ್ಲಿ ಪ್ರೇಮ ವಸ್ತುವಿನ ಭಾವನೆಯೂ ಮಾಯವಾಗುವುದು. ಪ್ರೀತಿಗಾಗಿ ಪ್ರೀತಿಸುವರು. ಇದೇ ಶ್ರೇಷ್ಠ ನಿರ್ಗುಣ ಬ್ರಹ್ಮ.</p>
<p>ಮೂರನೆಯದೇ ರಾಜಯೋಗ, ಇದು ಇತರ ಎಲ್ಲಾ ಯೋಗಗಳೊಡನೆಯೂ ಹೊಂದಿಕೊಂಡು ಹೋಗುವುದು. ದೇವರನ್ನು ನಂಬಲಿ ಬಿಡಲಿ, ಯಾವ ಜಿಜ್ಞಾಸುಗಳು ಬೇಕಾದರೂ ಇದನ್ನು ತೆಗೆದುಕೊಳ್ಳಬಹುದು. ವಿಚಾರಮಾಡುವುದಕ್ಕೆ ಇದೊಂದು ಉತ್ತಮವಾದ ಸಾಧನ. ಪ್ರತಿಯೊಂದು ವಿಜ್ಞಾನಕ್ಕೂ ಒಂದೊಂದು ವಿಧಾನವಿರುವಂತೆ ರಾಜಯೋಗವು ಆಧ್ಯಾತ್ಮಿಕ ವಿದ್ಯೆಯ ಮಾರ್ಗ. ಇದನ್ನು ಹಲವರು ಹಲವು ರೀತಿಯಲ್ಲಿ ಬಳಸುವರು. ಇದರಲ್ಲಿ ಮುಖ್ಯವಾದ ಭಾಗವೇ ಪ್ರಾಣಾಯಾಮ, ಏಕಾಗ್ರತೆ, ಮತ್ತು ಧ್ಯಾನ, ಯಾರು ದೇವರನ್ನು ನಂಬುವರೋ ಅವರಿಗೆ ಓಂ ಅಥವಾ ಇನ್ನು ಯಾವುದಾದರೂ ಮಂತ್ರವನ್ನು ಗುರುವಿನಿಂದ ಸ್ವೀಕರಿಸುವುದು ಬಹಳ ಪ್ರಯೋಜಕವಾಗುವುದು. 'ಓಂ' ಎಂಬುದು ಮಂತ್ರಗಳಲ್ಲೆಲ್ಲಾ ಶ್ರೇಷ್ಠವಾದುದು. ಅದೇ ಬ್ರಹ್ಮ. ಈ ಮಂತ್ರಗಳನ್ನು ಜಪಮಾಡುವಾಗ ಅವುಗಳ ಅರ್ಥಗಳ ಮೇಲೆ ಧ್ಯಾನಿಸುವುದೇ ಮುಖ್ಯವಾದ ಸಾಧನೆ.</p>
<p>ಕೊನೆಯದೇ ಜ್ಞಾನಯೋಗ, ಇದನ್ನು ಮೂರುಭಾಗಗಳಾಗಿ ಮಾಡಿರುವರು. ಮೊದಲನೆಯದೇ ಶ್ರವಣ, ಆತ್ಮ ಒಂದೇ ಸತ್ಯ, ಉಳಿದವುಗಳೆಲ್ಲ ಮಿಥ್ಯ ಎಂಬುದನ್ನು ಕೇಳಬೇಕು. ಎರಡನೆಯದೇ ಮನನ, ಎಂದರೆ ಹಲವು ದೃಷ್ಟಿಗಳಿಂದ ಇದನ್ನು ವಿಮರ್ಶಿಸುವುದು. ಮೂರನೆಯದೇ ನಿದಿಧ್ಯಾಸನ; ವಾದಗಳನ್ನೆಲ್ಲಾ ತ್ಯಜಿಸಿ ಅದರಲ್ಲೇ ತನ್ಮಯನಾಗಿರುವುದು. ಇದಕ್ಕೆ ಸಾಧನ ಚತುಷ್ಟಯ ಇರಬೇಕು. ಬ್ರಹ್ಮ ಒಂದೇ ಸತ್ಯ ಉಳಿದವುಗಳೆಲ್ಲ ಮಾಯೆ ಎಂಬುದನ್ನು ಅರಿತಿರಬೇಕು; ಇಹಲೋಕದಲ್ಲಿ ಮತ್ತು ಪರಲೋಕದಲ್ಲಿ ಸುಖವನ್ನು ಪಡೆಯಬೇಕೆಂಬ ಭಾವನೆಯನ್ನೆಲ್ಲಾ ತ್ಯಜಿಸುವುದು; ಶಮದಮಾದಿ ಷಡ್ಗುಣಗಳು ಇರಬೇಕು; ಕೊನೆಯದಾಗಿ ನಾನು ಮುಕ್ತನಾಗಬೇಕೆಂಬ ತೀವ್ರ ಆಕಾಂಕ್ಷೆ ಇರಬೇಕು. ಯಾವಾಗಲೂ ಸತ್ಯವನ್ನು ಕುರಿತು ಚಿಂತಿಸುವುದೇ ಮತ್ತು ಆತ್ಮನ ನೈಜಸ್ವಭಾವದಲ್ಲಿ ನೆಲಸಿರುವುದೇ ಇದಕ್ಕೆ ಮಾರ್ಗ. ಇದು ಬಹಳ ಶ್ರೇಷ್ಠವಾದ ಮಾರ್ಗ. ಆದರೆ ಬಹಳ ಕಷ್ಟ. ಕೆಲವರಿಗೆ ಬೌದ್ಧಿಕವಾಗಿ ಇದು ತಿಳಿಯಬಹುದು. ಆದರೆ ನಿಜವಾಗಿ ಸಾಕ್ಷಾತ್ಕಾರವನ್ನು ಪಡೆಯುವವರು ಬಹಳ ಅಲ್ಪ ಮಂದಿ.</p>

<!-- 349-5/0339-->
<p>೯. ತಾಟಸ್ಥ್ಯ ಮತ್ತು ಬದಲಾವಣೆ * (ಸ್ವಾಮೀಜಿಯು ಮೊದಲ ಸಲ ಅಮೆರಿಕೆಗೆ ಹೋಗಿದ್ದಾಗ, ಪಾಶ್ಚಾತ್ಯ ಶಿಷ್ಯನೊಬ್ಬನು ಕೇಳಿದ</p>
<p>ಪ್ರಶ್ನೆಗಳಿಗೆ ಬರೆದ ಉತ್ತರ.) ಇಡಿಯ ವಿಶ್ವವು ಸಮತ್ವವನ್ನು ಕಳೆದುಕೊಂಡ ಒಂದು ಪರಿಸ್ಥಿತಿಯಾಗಿದೆ. ಈ ಚಂಚಲವಾಗಿರುವ ಜಗತ್ತಿನಲ್ಲಿ ಆಗುತ್ತಿರುವ ಚಲನೆಯೆಲ್ಲವೂ ಕಳೆದುಕೊಂಡ ಆ ಸಮತ್ವವನ್ನು ಹಿಂದಕ್ಕೆ ಪಡೆಯುವುದಕ್ಕೆ ನಡೆಸುವ ಹೋರಾಟವೇ ಆಗಿದೆ. ಈ ಪೂರ್ವಸ್ಥಿತಿ ಚಲನೆಯಾಗಿರಲಾರದು. ಅಂತರಂಗ ಜಗತ್ತಿಗೆ ಸಂಬಂಧಿಸಿದಂತೆ ಈ ಸ್ಥಿತಿಯು ಆಲೋಚನೆಯನ್ನು ಮೀರಿರಬೇಕು. ಏಕೆಂದರೆ ಆಲೋಚನೆಯೇ ಒಂದು ಚಲನೆ. ಇಡಿಯ ಸೃಷ್ಟಿ ಸಮಸ್ಥಿತಿಯ ಕಡೆಗೆ ಧಾವಿಸುತ್ತಿರುವುದರಿಂದ ಆ ಸ್ಥಿತಿಯನ್ನು ಸಾಧಿಸುವುದು ಸಾಧ್ಯವಿಲ್ಲ ಎಂದು ನಾವು ಹೇಳಲಾಗುವುದಿಲ್ಲ. ಆ ಸಮಸ್ಥಿತಿಯಲ್ಲಿ ಯಾವ ವೈವಿಧ್ಯವೂ ಇರಲಾರದು. ಅಲ್ಲಿ ಎಲ್ಲವೂ ಸಮಾನವಾಗಿರಬೇಕು. ಎರಡು ಬೇರೆ ಬೇರೆ ಕಣಗಳಿದ್ದರೂ ಒಂದು ಇನ್ನೊಂದನ್ನು ಆಕರ್ಷಿಸುವುದು ಇಲ್ಲವೇ ವಿಕರ್ಷಿಸುವುದು ಮತ್ತು ಸಮಸ್ಥಿತಿ ನಾಶವಾಗುವುದು. ಆದಕಾರಣ ಈ ಸಮಸ್ಥಿತಿಯಲ್ಲಿ ಏಕತೆ, ತಾಟಸ್ರ, ಸರಿಸಮಾನತೆ ಇರುವುವು. ಆಂತರಿಕ ಜಗತ್ತಿನ ಭಾಷೆಯಲ್ಲಿ ಈ ಸಮಸ್ಥಿತಿ ಆಲೋಚನೆಯಲ್ಲ, ದೇಹವಲ್ಲ ಅಥವಾ ಯಾವುದೇ ಗುಣವೂ ಅಲ್ಲ. ಅದು ತನ್ನ ನೈಜಸ್ಥಿತಿಯಾದ ಸಚ್ಚಿದಾನಂದ ಸ್ವಭಾವವನ್ನು ಮಾತ್ರ ಇಟ್ಟುಕೊಂಡಿರುವುದು ಎಂದು ಹೇಳಬಹುದು, ಅಷ್ಟೆ.</p>
<p>ಈ ಸ್ಥಿತಿ ಎರಡು ಆಗಲಾರದು. ಇದೊಂದು ಏಕತೆ ಆಗಬೇಕು. ನೀನು, ನಾನು, ಅವು ಎಂಬ ವೈವಿಧ್ಯವೆಲ್ಲಾ ಬದಲಾವಣೆಯ ಅಥವಾ ಮಾಯಾಪ್ರಪಂಚಕ್ಕೆ ಸೇರಿರುವುದರಿಂದ ಇವು ಯಾವುವೂ ಅಲ್ಲಿ ಇರಲಾರವು. ಸದ್ಯಕ್ಕೆ ಈ ಬದಲಾವಣೆಯ ಸ್ಥಿತಿ ಆತ್ಮನ ಮೇಲೆ ಬಂದಿದೆ ಎಂದು ಹೇಳಬಹುದು. ಇದಕ್ಕೆ ಮುಂಚೆ ಅದು ಸ್ವತಂತ್ರವಾಗಿತ್ತು, ತಟಸ್ಥವಾಗಿತ್ತು; ಈಗ ಬದಲಾಗುವ ಸ್ವಭಾವವೊಂದೇ ನಿಜವಾಗಿರುವುದು; ತಾಟಸ್ಥವು ಪೂರ್ವದಲ್ಲಿದ್ದ ಅಪೂರ್ಣ ಸ್ಥಿತಿ, ಅದರಿಂದ ಬದಲಾಗುತ್ತಿರುವ ಸ್ವಭಾವ ಬಂದಿದೆ, ಪುನಃ ತಾಟಸ್ಥ್ಯಕ್ಕೆ ಹಿಂತಿರುಗುವುದು ಅವನತಿಯ ಚಿನ್ಲೈ - ಎಂದು ವಾದಿಸಬಹುದು. ಈ ವಾದ ಸರಣಿಯು ಪ್ರಪಂಚದಲ್ಲಿ ಎಲ್ಲೋ ಒಂದು ಸಲ ತಾಟಸ್ಥ್ಯವಿತ್ತು, ಈಗ ನಡೆಯುತ್ತಿರುವುದು ಬದಲಾವಣೆ ಮಾತ್ರ ಎಂಬುದು ಸತ್ಯವಾದರೆ ಸಾಧುವಾಗಿ ಕಾಣಿಸುವುದು. ಯಾವುದು ಒಮ್ಮೆ ಆಗುವುದೋ ಅದು ಮತ್ತೆ ಮತ್ತೆ ಆಗಲೇ ಬೇಕು. ತಾಟಸ್ಥವಾದ ಮೇಲೆ ಬದಲಾವಣೆ – ಎಂದರೆ ಜಗತ್ತು ಬರುವುದು. ಆದರೆ ಆ ತಾಟಸ್ಥ್ಯದ ಹಿಂದೆ ಇತರ ಬದಲಾವಣೆಗಳು ಇದ್ದಿರಬೇಕು. ಹಿಂದೆ ತಾಟಸ್ಥ್ಯವಿತ್ತು. ಈಗ ಬದಲಾವಣೆ ಆಗುತ್ತಿದೆ, ಮುಂದೆ ಎಂದೆಂದಿಗೂ ಇದು ಅಂತ್ಯವಿಲ್ಲದೆ ಬದಲಾಗುತ್ತಿರುವುದು ಎನ್ನುವುದು ಕುತರ್ಕ. ಪ್ರಪಂಚದಲ್ಲಿ ಪ್ರತಿಯೊಂದು ವಸ್ತುವೂ ಕೆಲವು ಕಾಲ ತಾಟಸ್ಥ್ಯದಲ್ಲಿದ್ದು ಅನಂತರ ಬದಲಾಗುವುದು, ಮತ್ತೆ ತಾಟಸ್ಥ್ಯ, ಮತ್ತೆ ಬದಲಾವಣೆ ಹೀಗೆ ಇದು ಮುಂದುವರಿಯುವುದು.</p>
<p>*<span class="en"> C.W, Vol. VIII, P. 156</span></p>

<!-- 349-5/0340-->
<p>ಒಂದು ತಾಟಸ್ಥ್ಯಕ್ಕೂ ಮತ್ತೊಂದು ತಾಟಸ್ಥ್ಯಕ್ಕೂ ಇರುವ ಕಾಲಾಂತರವನ್ನೇ ಕಲ್ಪ ಎನ್ನುವುದು. ಆದರೆ ಕಲ್ಪದ ತಾಟಸ್ಥ್ಯದಲ್ಲಿ ಸಂಪೂರ್ಣ ಏಕತೆ ಇರಲಾರದು. ಅಲ್ಲಿ ಏಕತೆ ಇದ್ದರೆ ಮುಂದೆ ಸೃಷ್ಟಿಯೇ ಸಾಧ್ಯವಿಲ್ಲ. ಈಗಿನ ಬದಲಾಗಿರುವ ಸ್ಥಿತಿ ಇದಕ್ಕೆ ಹಿಂದೆ ಇದ್ದ ತಾಟಸ್ಥ್ಯದ ಸ್ಥಿತಿಗಿಂತ ಮೇಲು ಎಂಬುದಕ್ಕೆ ಅರ್ಥವಿಲ್ಲ. ಏಕೆಂದರೆ ಇದೇ ವಾದಸರಣಿಯನ್ನು ಅನುಸರಿಸಿದರೆ ಮುಂದೆ ಬರುವ ತಾಟಸ್ಥ</p>
<p>ರದ ಬರುವ ತಾಟಸ್ಥ್ಯದ ಸ್ಥಿತಿ ಈಗಿನ ಬದಲಾವಣೆಯ ಸ್ಥಿತಿಗಿಂತ ಮೇಲು ಎಂದು ಹೇಳಬೇಕಾಗುತ್ತದೆ. ಇಡಿಯ ವಿಶ್ವದಲ್ಲಿ ಮುಂದುವರಿಯುವುದು ಅಥವಾ ಹಿಂದೆ ಬೀಳುವುದು ಎಂಬುದಿಲ್ಲ. ಪ್ರಕೃತಿ ಪುನಃ ಪುನಃ ಅದೇ ಆಕಾರಗಳನ್ನು ತೋರುತ್ತಿದೆ. ನಿಯಮ ಎಂದರೆ ಯಾವುದು ಹಿಂದೆ ಬಂದಿತ್ತೋ ಅದೇ ಮುಂದೆ ಬರುವುದು ಎಂದು ಅರ್ಥ. ಆದರೆ ಜೀವಾತ್ಮಗಳ ದೃಷ್ಟಿಯಿಂದ ಪ್ರಗತಿಯೆಂಬುದಿದೆ. ಅಂದರೆ, ಕೆಲವು ಆತ್ಮಗಳು ತಮ್ಮ ನೈಜಸ್ವಭಾವದ ಸಮಿಾಪಕ್ಕೆ ಬಂದು, ಪ್ರತಿ ಕಲ್ಪದ ಅಂತ್ಯದಲ್ಲಿಯೂ ಅವುಗಳಲ್ಲಿ ಬಹುಪಾಲು ಆತ್ಮಗಳು ಮುಕ್ತರಾಗಿ ಬದಲಾವಣೆಯ ಚಕ್ರದಿಂದ ತಪ್ಪಿಸಿಕೊಳ್ಳುವುವು. ಆತ್ಮಗಳು ಇಡಿಯ ವಿಶ್ವದ ಪ್ರಕೃತಿಯ ಭಾಗ ವಾಗಿರುವುದರಿಂದ ಅವುಗಳಿಗೆ ಮುಕ್ತಿಯಿಲ್ಲ; ಏಕೆಂದರೆ ಅವು ಮುಕ್ತವಾಗಿ ಹಿಂತಿರುಗಿ ಬರದೆ ಇದ್ದರೆ ಸೃಷ್ಟಿಯೇ ನಾಶವಾಗುವುದು ಎಂದು ವಾದಿಸಬಹುದು. ಇದಕ್ಕೆ ಉತ್ತರವೇ ಜೀವಾತ್ಮ ಎಂಬುದು ಮಾಯೆಯ ಮೂಲಕ ಕಾಣಿಸುತ್ತಿರುವ ಭ್ರಾಂತಿ ಎಂದು. ಇದು ಪ್ರಕೃತಿಯಂತೆಯೇ ಅಸತ್ಯ, ನಿಜವಾಗಿ ಈ ಆತ್ಮನ ನೈಜಸ್ಥಿತಿಯೇ ಬ್ರಹ್ಮ.</p>
<p>ಪ್ರಕೃತಿಯಲ್ಲಿ ಸತ್ಯವಾಗಿರುವುದೆಲ್ಲ ಬ್ರಹ್ಮ, ಮಾಯೆಯಿಂದ ಮಾತ್ರ ಇದು ಪ್ರಕೃತಿಯಂತೆ, ವೈವಿಧ್ಯದಂತೆ ಕಾಣಿಸುತ್ತಿದೆ. ಮಾಯೆಯು ಭ್ರಾಂತಿಯಾಗಿರುವುದರಿಂದ ಅದನ್ನು ಸತ್ಯವೆಂದು ಹೇಳಲಾಗುವುದಿಲ್ಲ. ಆದರೂ ಅದು ಈ ದೃಶ್ಯವನ್ನು ಸೃಷ್ಟಿಸುತ್ತಿದೆ. ಮಾಯೆಯೇ ಮಿಥೆಯಾಗಿರುವಾಗ ಅದು ಇದನ್ನೆಲ್ಲಾ ಹೇಗೆ ಸೃಷ್ಟಿಸುತ್ತದೆ ಎಂದು ಕೇಳಿದರೆ ಸೃಷ್ಟಿಸಲ್ಪಟ್ಟಿದ್ದೆಲ್ಲವು ಕೂಡಾ ಅಜ್ಞಾನವೇ. ಆದ್ದರಿಂದ ಸೃಷ್ಟಿಕರ್ತನಾದ ಮಾಯೆಯೂ ಅಜ್ಞಾನ ಎಂದು ಹೇಳುತ್ತೇವೆ. ಜ್ಞಾನದಿಂದ ಅಜ್ಞಾನ ಹೇಗೆ ಹುಟ್ಟಬಲ್ಲುದು? ಈ ಮಾಯೆ ಎರಡು ವಿಧವಾಗಿ ಕೆಲಸಮಾಡುತ್ತಿದೆ. ಒಂದು ವಿದ್ಯಾಮಾಯೆ ಮತ್ತೊಂದು ಅವಿದ್ಯಾಮಾಯೆ. ಅವಿದ್ಯಾಮಾಯೆ, ವಿದ್ಯಾಮಾಯೆ ಯಿಂದ ನಾಶವಾದ ಮೇಲೆ ವಿದ್ಯಾಮಾಯೆಯೂ ನಾಶವಾಗಿ ಹೋಗುವುದು. ಕೊನೆಗೆ ಮಾಯೆ ತನ್ನನ್ನು ತಾನು ನಾಶಗೊಳಿಸಿಕೊಳ್ಳುತ್ತದೆ; ಉಳಿಯುವುದೇ ಸಚ್ಚಿದಾನಂದ. ಸೃಷ್ಟಿಯಲ್ಲಿ ಯಾವುದು ಸತ್ಯವಾಗಿರುವುದೋ ಅದೇ ಬ್ರಹ್ಮ. ಪ್ರಕೃತಿಯು ಮೂರು ವಿಧಗಳಲ್ಲಿ ವ್ಯಕ್ತವಾಗುವುದು. ಅವೇ ಈಶ್ವರ, ಜೀವ ಮತ್ತು ಜಗತ್ತು. ಈ ಮೂರರ ಸತ್ಯವೇ ಬ್ರಹ್ಮ. ಮಾಯೆಯಿಂದ ಇವು ಬೇರೆ ಬೇರೆಯಾಗಿ ಕಾಣಿಸುತ್ತಿವೆ. ಭಗವಂತನ ದರ್ಶನವು ಸತ್ಯಕ್ಕೆ ಅತ್ಯಂತ ಸಮಿಾಪವಾದದ್ದು. ಅದು ಅತ್ಯಂತ ಶ್ರೇಷ್ಠವಾದದ್ದೂ ಹೌದು. ಮಾನವನು ಕಲ್ಪಿಸಿಕೊಳ್ಳಬಹುದಾದ ಅತ್ಯಂತ ಉಚ್ಚ ಭಾವನೆಯೇ ಈಶ್ವರ. ಅವನಿಗೆ ಆರೋಪಿಸುವ ಗುಣಗಳೆಲ್ಲ ಪ್ರಕೃತಿಯ ಗುಣಗಳಷ್ಟೇ ಸತ್ಯ. ಈಶ್ವರನೆಂದರೆ ಮಾಯೆಯ ತೆರೆಯ ಮೂಲಕ ನಮಗೆ ಕಾಣಿಸುವ ನಿರ್ಗುಣ ಬ್ರಹ್ಮ ಎಂಬುದನ್ನು ಮರೆಯಕೂಡದು.</p>

<!-- 349-5/0341-->
<p>- ೧೦, ಇಮಿಟೇಶನ್ ಆಫ್ ಕ್ರೈಸ್ಟ್ ಎಂಬ ಗ್ರಂಥಕ್ಕೆ</p>
<p>ಬರೆದ ಮುನ್ನುಡಿ1 * ಈ ಕೈಸ್ತ ಪ್ರಪಂಚದ ಅತಿ ಪೂಜ್ಯ ಗ್ರಂಥರತ್ನ ಇಮಿಟೇಶನ್ ಆಫ್ ಕ್ರೈಸ್ಟ್ ಎಂಬುದು. ಈ ಮಹಾ ಗ್ರಂಥವನ್ನು ರೋಮನ್ ಕ್ಯಾಥೋಲಿಕ್ ಸಂನ್ಯಾಸಿಯೊಬ್ಬನು ಬರೆದನು. ಇದನ್ನು ಬರೆದನು ಎಂಬುದು ಬಹುಶಃ ಸರಿಯಾದ ಪದವಲ್ಲ ಎಂದು ತೋರುವುದು. ಆ ಗ್ರಂಥದಲ್ಲಿ ಬರುವ ಪ್ರತಿಯೊಂದು ಅಕ್ಷರವೂ ಏಸುಕ್ರಿಸ್ತನಿಗಾಗಿ ತನ್ನ ಸರ್ವಸ್ವವನ್ನೂ ತ್ಯಜಿಸಿದ ಹೃದಯದ ರಕ್ತದಿಂದ ಪೋಷಿತವಾಗಿದೆ ಎಂದು ಹೇಳುವುದು ಸೂಕ್ತವಾಗಿ ತೋರುವುದು. ಆ ಮಹಾವ್ಯಕ್ತಿಯ ಹೃದಯದಿಂದ ಬಂದಿರುವ, ಸಚೇತನವಾದ, ಧಗಧಗಿಸುತ್ತಿರುವ ನುಡಿಗಳು ಕಳೆದ ನಾಲ್ಕು ಶತಮಾನಗಳಿಂದಲೂ ಸಹಸ್ರಾರು ಸ್ತ್ರೀಪುರುಷರ ಮೇಲೆ ತನ್ನ ಪ್ರಭಾವವನ್ನು ಬೀರಿದೆ. ಇಂದಿಗೂ ಇದರ ಪ್ರಭಾವ ಹಿಂದಿನ ಕಾಲದಲ್ಲಿ ಇದ್ದಂತೆಯೇ ಇದೆ. ಭವಿಷ್ಯದಲ್ಲಿಯೂ ಎಂದೆಂದಿಗೂ ಹೀಗೆಯೇ ಇರುವುದರಲ್ಲಿ ಸಂದೇಹವಿಲ್ಲ. ಈ ಗ್ರಂಥಕರ್ತನ ಪ್ರತಿಭೆ ಮತ್ತು ಸಾಧನೆಗಳಿಗೆ ಕೀರಿಟಧಾರಿಗಳಾದ ರಾಜ ಮಹಾರಾಜರು ಗೌರವದಿಂದ ಬಾಗಿರುವರು. ಅವನ ಅಸಮಾನವಾದ ಪಾವಿತ್ರ್ಯದ ಎದುರಿಗೆ, ಮನಸ್ತಾಪಗಳಿಂದ ಕೂಡಿದ ಕೈಸ್ತ ಪಂಗಡಗಳು, ಆ ಮಹಾನ್ ಲೇಖಕನೆಂಬ ಸಾಮಾನ್ಯ ತತ್ವಕ್ಕೆ ಗೌರವದಿಂದ ತಲೆ ಬಾಗಿಸುವಾಗ ತಮ್ಮಲ್ಲಿ ಶತಶತಮಾನಗಳಿಂದ ಇದ್ದ ಮನಸ್ತಾಪಗಳನ್ನು ಮರೆತಿವೆ. ಅಂತಹ ಮಹಾವ್ಯಕ್ತಿಯು, ಇಂತಹ ಗ್ರಂಥಕ್ಕೆ ತನ್ನ ಹೆಸರನ್ನು ಕೂಡ ಹಾಕಿಲ್ಲದೇ ಇರುವುದು ಸೋಜಿಗವಾಗಿದೆ. ಆದರೂ ಇಲ್ಲಿ ಅಂತಹ ಸೋಜಿಗವಾಗಿ ಇರುವುದು ಯಾವುದೂ ಇಲ್ಲ. ಅವನು ಏತಕ್ಕೆ ತನ್ನ ಹೆಸರನ್ನು ಹಾಕಬೇಕಾಗಿತ್ತು ? ಯಾವನು ಪ್ರಪಂಚದ ಸುಖವನ್ನೆಲ್ಲ ತ್ಯಜಿಸಿರುವನೊ, ಕೀರ್ತಿ ಎಂಬ ಕ್ಷಣಿಕ ವಸ್ತುವನ್ನು ಅತಿ ಹೇಯವಾದದ್ದೆಂದು ತಿರಸ್ಕರಿಸಿರುವನೋ, ಅಂತಹ ವ್ಯಕ್ತಿ ತನ್ನ ಹೆಸರನ್ನು ಹಾಕಿಕೊಳ್ಳುವುದು ಸಾಧ್ಯವೆ? ಅಂತೂ ಅನಂತರ ಬಂದವರು ಇದನ್ನು ಬರೆದವನು ಥಾಮಸ್ -ಎ-ಕೆಂಪಿಸ್ ಎಂದು ಊಹಿಸಿದರು. ಆತ ರೋಮನ್ ಕ್ಯಾಥೋಲಿಕ್ ಸಂನ್ಯಾಸಿ. ಈ ಊಹೆ ಎಷ್ಟು ಮಟ್ಟಿಗೆ ನಿಜವೋ ದೇವರೊಬ್ಬನಿಗೇ ಗೊತ್ತು. ಆತ ಯಾರಾದರಾಗಲಿ ಚಿಂತೆಯಿಲ್ಲ, ಅವನು ಪ್ರಪಂಚದ ಗೌರವಕ್ಕೆ ಪಾತ್ರನು ಎಂಬುದನ್ನು ಎಲ್ಲರೂ ಒಪ್ಪಿಕೊಳ್ಳುವರು.</p>
<p>ನಾವು ಈಗ ಕ್ರೈಸ್ತ ಸರ್ಕಾರದ ಆಶ್ರಯದಲ್ಲಿರುವೆವು, ಅದರ ಸಹಾಯದಿಂದ ಇಂಡಿಯಾದೇಶದ ಒಳಗೆ ಮತ್ತು ಹೊರಗೆ ಇರುವ ಅನೇಕ ಕೈಸ್ತರನ್ನು ನೋಡುವ ಅವಕಾಶ ನಮಗೆ ಒದಗಿದೆ. ಅವರು ಬಾಯಿಯಲ್ಲಿ ಹೇಳುವುದಕ್ಕೂ, ಅವರ ನಡತೆಗೂ ಎಷ್ಟೊಂದು ಅಂತರವಿದೆ ! ಕ್ರೈಸ್ತ ಮಿಷನರಿ “ಇದುವರೆಗೆ ಸಂಗ್ರಹಿಸಿರುವ ಪಾಪವೇ ಸಾಕಾಗಿದೆ. ನಾಳೆಯ ಯೋಚನೆಯನ್ನು ಮಾಡಬೇಡಿ” ಎಂದು ಹೇಳುವನು. ಆದರೆ 1'ಸ್ವಾಮಿ ವಿವೇಕಾನಂದರು “ಇಮಿಟೇಶನ್ ಆಫ್ ಕ್ರೈಸ್ಟ್'' ಎಂಬ ಗ್ರಂಥವನ್ನು ಬಂಗಾಳಿ ಭಾಷೆಗೆ ಅನುವಾದ ಮಾಡಿದಾಗ ಅದಕ್ಕಾಗಿ ಬರೆದ ಮುನ್ನುಡಿ ಇದು. ಮೂಲ ಬಂಗಾಳಿಯಲ್ಲಿದೆ. *<span class="en"> C.W, Vol. VIII, P. 159 |</span></p>

<!-- 349-5/0342-->
<p>ಬರುವ ಹತ್ತು ವರುಷಗಳಿಗೆ ಯೋಜನೆಗಳನ್ನು ತಯಾರಿಸುವನು, ಆದರೂ 'ತನಗೆ ತಂಗುವುದಕ್ಕೆ ಒಂದು ಸ್ಥಳವಿಲ್ಲ !?” ಎಂದು ಹೇಳಿದವನನ್ನು ತಾನು ಅನುಸರಿಸುತ್ತಿರುವುದಾಗಿ ಘೋಷಿಸುವನು. ತನ್ನ ಗುರುವಿನ ಅಪೂರ್ವವಾದ ತ್ಯಾಗ ಮತ್ತು ಜ್ವಲಂತ ವೈರಾಗ್ಯವನ್ನು ಬಾಯಿಯಲ್ಲಿ ಬೇಕಾದಷ್ಟು ಬಣ್ಣಿಸುವನು. ಆದರೆ ವ್ಯವಹಾರದಲ್ಲಿ ಮದುವಣಿಗನಂತೆ ಪ್ರಪಂಚದಲ್ಲಿ ಸಿಕ್ಕಿದುದನ್ನೆಲ್ಲ ಆನಂದದಿಂದ ಅನುಭವಿಸುತ್ತ ಹೋಗುವನು. ನಾವು ಎತ್ತ ನೋಡಿದರೂ ನಿಜವಾದ ಕೈಸ್ತನು ಕಣ್ಣಿಗೆ ಬೀಳುವುದಿಲ್ಲ. ನಾವು ಒಂದು ಸಲ ಈ ಮಹಾನ್ ಗ್ರಂಥವನ್ನು ಯೋಗ್ಯವಾದ ರೀತಿಯಲ್ಲಿ, ಗೌರವದಿಂದ ಓದಿದರೆ ತೀವ್ರ ಭೋಗಾಸಕ್ತಿಯಲ್ಲಿ ಮುಳುಗಿದ, ಸೊಕ್ಕಿದ, ದುರಹಂಕಾರಿಗಳಾದ, ಸಾರೋಟುಗಳಲ್ಲಿ ವಿಹರಿಸುವ ಪ್ರಾಟೆಸ್ಟೆಂಟರ ನೆನಪು ಸಂಪೂರ್ಣ ಮಾಯವಾಗುವುದು. - ಎಲ್ಲಾ ಜ್ಞಾನಿಗಳೂ ಒಂದೇ ರೀತಿಯಲ್ಲಿ ವಿಚಾರ ಮಾಡುವರು. ಓದುಗರು ಇದನ್ನು ಅಧ್ಯಯನ ಮಾಡುತ್ತಿರುವಾಗ ಭಗವದ್ಗೀತೆಯ ಭಾವನೆಗಳು ಪ್ರತಿಧ್ವನಿತವಾಗುವುದನ್ನು ಆಲಿಸುವರು. ಇದು ಭಗವದ್ಗೀತೆಯಂತೆ "ಎಲ್ಲಾ ಧರ್ಮಗಳನ್ನು ಪರಿತ್ಯಜಿಸಿ ನನ್ನಲ್ಲಿ ಶರಣಾಗು'' ಎನ್ನುವುದು. ದೈನ್ಯದ ಭಾವ, ಬಂಧನದಿಂದ ಪಾರಾಗಲೆಣಿಸುವ ಸಾಧಕನ ದುಗುಡ, ಇವು ದಾಸ್ಯ ಭಕ್ತಿಯ ಶ್ರೇಷ್ಠ ಉದಾಹರಣೆಗಳಾಗಿವೆ. ಈ ಮಹಾಗ್ರಂಥದ ಪುಟಪುಟಗಳಲ್ಲಿ ಇವು ವರ್ಣಿತವಾಗಿವೆ. ಗ್ರಂಥಕರ್ತನ ತೀವ್ರವಾದ ವೈರಾಗ್ಯ, ಅದ್ಭುತವಾದ ಶರಣಾಗತಿ, ಭಗವದಿಚ್ಛೆಯನ್ನೇ ಸದಾ ಅವಲಂಬಿಸಿರುವ ಭಾವ, ಇವು ಓದುಗರ ಹೃದಯದ ಮೇಲೆ ಅದ್ಭುತವಾದ ಪ್ರಭಾವವನ್ನು ಬೀರುವುವು. ಕೇವಲ ಸ್ವಮತಾಭಿಮಾನದಿಂದ ಈ ಗ್ರಂಥವನ್ನು ಯಾರೋ ಕ್ರಿಸ್ತನು ಬರೆದುದು ಎಂದು ತೆಗಳಲಿಚ್ಚಿಸುವ ನಮ್ಮ ದೇಶಬಾಂಧವರಿಗೆ ವೈಶೇಷಿಕ ದರ್ಶನದಿಂದ ಒಂದು ಸೂತ್ರವನ್ನು ಮಾತ್ರ ಉದಾಹರಿಸುತ್ತೇನೆ: “ಆಪ್ಲೋಪದೇಶವಾಕ್ಯಂ ಶಬ್ದಃ” ಸಿದ್ಧ ಪುರುಷರ ಉಪದೇಶ ವಾಕ್ಯವನ್ನೇ ಶಬ್ದ ಪ್ರಮಾಣ ಎಂದು ಹೇಳುವುದು. ಋಷಿ ಜೈಮಿನಿ ಇದಕ್ಕೆ ವ್ಯಾಖ್ಯಾನವನ್ನು ಮಾಡುವಾಗ ಆಪ್ತ ಪುರುಷರು ಆರ್ಯರು ಮತ್ತು ಮೇಚ್ಛರು ಇಬ್ಬರಲ್ಲಿಯೂ ಇರುವರು ಎನ್ನುವನು.</p>
<p>ಪೂರ್ವಕಾಲದಲ್ಲಿ ಯವನಾಚಾರರೆಂಬ ಗ್ರೀಕ್ ಖಗೋಳ ವಿಜ್ಞಾನಿಗಳನ್ನು ನಮ್ಮ ಪೂರ್ವಕಾಲದ ಆರ್ಯರು ಗೌರವಿಸಿದ್ದರು. ಹೀಗಿರುವಾಗ ಈ ಭಕ್ತಾಗ್ರೇಸರನ ಕೃತಿಯನ್ನು ನಮ್ಮ ದೇಶೀಯರು ಗೌರವಿಸುವುದರಲ್ಲಿ ಸಂದೇಹವಿಲ್ಲ.</p>
<p>ಅದು ಹೇಗಾದರೂ ಇರಲಿ, ನಮ್ಮ ಓದುಗರಿಗೆ ಈ ಬಂಗಾಳಿ ಭಾಷಾಂತರವನ್ನು ನಾವು ಅರ್ಪಿಸುತ್ತಿರುವೆವು. ಬಂಗಾಳಿಗಳು, ಕೆಲಸಕ್ಕೆ ಬಾರದ ಗಾಡಿಗಟ್ಟೆ ಕಾದಂಬರಿ ಗಳನ್ನು ಮತ್ತು ನಾಟಕಗಳನ್ನು ಓದುವುದರಲ್ಲಿ ನೂರನೆಯ ಒಂದು ಪಾಲು ಕಾಲವನ್ನಾದರೂ ಇದಕ್ಕೆ ನೀಡುವರು ಎಂದು ನಾವು ನಂಬಿರುವೆವು. ಈ ಭಾಷಾಂತರದಲ್ಲಿ ನಾನು ಸಾಧ್ಯವಾದಷ್ಟು ವಾಚ್ಯಾರ್ಥವನ್ನು ಅನುಸರಿಸಿರುವೆನು. ಆದರೆ ಇದರಲ್ಲಿ ನಾನು ಎಷ್ಟು ಮಟ್ಟಿಗೆ ಜಯಶೀಲನಾಗಿರುವೆನೂ ಹೇಳಲಾರೆ. ಬೈಬಲ್ಲಿಗೆ ಸಂಬಂಧಪಟ್ಟ ನುಡಿಗಳನ್ನು ಅಡಿಟಿಪ್ಪಣಿಯಲ್ಲಿ ಕೊಟ್ಟಿದೆ.</p>

<!-- 349-5/0343-->
<p>೧೧. ಆತ್ಮವು ಅಮರವೇ?* (ದಿ ನ್ಯೂಯಾರ್ಕ್ ಮಾರ್ನಿಂಗ್ ಅಡ್ವರ್ಟೈಸರ್ ಎಂಬ ಪತ್ರಿಕೆಯಲ್ಲಿ ಈ ಪ್ರಶ್ನೆಯನ್ನು ಕುರಿತ</p>
<p>ಚರ್ಚೆಗೆ ಸಂಬಂಧಿಸಿದಂತೆ ಸ್ವಾಮೀಜಿ ಬರೆದ ಲೇಖನ)</p>
<p>“ಅವಿಕಾರಿಯಾದುದನ್ನು ನಾಶಮಾಡುವ ಶಕ್ತಿ ಯಾರಿಗೂ ಇಲ್ಲ.”</p>
<p>- ಭಗವದ್ಗೀತೆ 'ಮಹಾಭಾರತ'ವೆಂಬ ಪ್ರಖ್ಯಾತ ಸಂಸ್ಕೃತ ಮಹಾಕಾವ್ಯದಲ್ಲಿ ಯುಧಿಷ್ಠಿರನಿಗೆ ಸಂಬಂಧಪಟ್ಟ ಕಥೆಯೊಂದು ಬರುವುದು. ಧರ್ಮವು ಯುಧಿಷ್ಠಿರನನ್ನು ಪ್ರಪಂಚ ದಲ್ಲೆಲ್ಲಾ ಯಾವುದು ಅತಿ ವಿಚಿತ್ರ ಎಂದು ಕೇಳಿದಾಗ ಯುಧಿಷ್ಠಿರನು, ಮಾನವ ಬೆಳಗ್ಗೆ ಎದ್ದರೆ ತನ್ನ ಸುತ್ತಲೂ ಜನರು ಸಾಯುವುದನ್ನು ನೋಡಿದರೂ ತಾನು ಎಂದಿಗೂ ಸಾಯುವುದಿಲ್ಲವೆಂದು ನಂಬುವನು; ಇದೇ ವಿಚಿತ್ರ ಎಂದನು. ನಿಜವಾಗಿಯೂ ಮಾನವ ಜೀವನದಲ್ಲಿ ಒಂದು ಅದ್ಭುತ ವಿಚಿತ್ರವೆಂದರೆ ಇದೇ. ಬೇರೆ ಬೇರೆ ಕಾಲದ ಬೇರೆ ಬೇರೆ ಸಿದ್ಧಾಂತಗಳಿಗೆ ಸೇರಿದವರೆಲ್ಲ ಇದಕ್ಕೆ ವಿರೋಧವಾಗಿ ಎಷ್ಟೇ ವಾದಿಸಿದ್ದರೂ, ಕಣ್ಣಿಗೆ ಕಾಣುವ ಮತ್ತು ಕಾಣದೆ ಇರುವ ಪ್ರಪಂಚಗಳ ಮಧ್ಯೆ ಯುಕ್ತಿಯು ಎಂದಿಗೂ ಭೇದಿಸಿ ಹೋಗಲಾರದಂತಹ ತೆರೆಯಿದ ರೂ, ಮಾನವ ತಾನು ಸಾಯುವುದಿಲ್ಲ ಎಂದು ನಿಸ್ಸಂದೇಹವಾಗಿ ನಂಬುವನು.</p>
<p>ನಾವು ಬದುಕಿರುವವರೆಗೆ ಓದಬಹುದು. ಆದರೂ ಜನನ ಮರಣಗಳ ಸಮಸ್ಯೆಯನ್ನು ಇದು ಸರಿ, ತಪ್ಪು ಎಂದು ನಿರ್ಣಯಿಸಬಲ್ಲ ಯುಕ್ತಿಯ ಕ್ಷೇತ್ರಕ್ಕೆ ನಾವು ಇದನ್ನು ತರಲಾರೆವು. ನಮಗೆ ತೋಚಿದಂತೆ ಆತ್ಮವು ಅಮರ ಅಥವಾ ಅಲ್ಲ ಎಂಬ ವಿಷಯವಾಗಿ ಬೇಕಾದಷ್ಟು ಮಾತನಾಡಬಹುದು, ಬರೆಯಬಹುದು ಅಥವಾ ಬೋಧಿಸಬಹುದು. ನಾವು ಉಗ್ರವಾಗಿ ಯಾವುದಾದರೊಂದು ಪಕ್ಷವನ್ನು ಸಾಧಿಸಬಹುದು. ನಾವು ಅದನ್ನು ಬಗೆಹರಿಸಬೇಕೆಂದು ನೂರಾರು ಸೂಕ್ಷ್ಮಾತಿ ಸೂಕ್ಷ್ಮವಾದ ಪದಗಳನ್ನು ಸೃಷ್ಟಿಸಿ ಈ ಸಮಸ್ಯೆಯನ್ನು ಬಗೆಹರಿಸಿದೆವು ಎಂದು ತಾತ್ಕಾಲಿಕವಾಗಿ ತೃಪ್ತಿಪಡಬಹುದು. ನಾವು ಯಾವುದಾದರೊಂದು ವಿಚಿತ್ರ ಧಾರ್ಮಿಕ ಭಾವನೆಯನ್ನು ಕಪಿಮುಷ್ಠಿಯಿಂದ ಹಿಡಿಯಬಹುದು ಅಥವಾ ಅದಕ್ಕಿಂತ ವಿಚಿತ್ರವಾದ ವೈಜ್ಞಾನಿಕ ಮೂಢನಂಬಿಕೆಗಳನ್ನು ನಂಬಬಹುದು; ಆದರೂ ಕೊನೆಗೆ ನಾವು ಕೊನೆಮೊದಲಿಲ್ಲದ ಬುದ್ದಿಯ ಗರಡಿಯ ಮನೆಯಲ್ಲಿ ಸುಮ್ಮನೆ ತಡಕಾಡುತ್ತಿರುತ್ತೇವೆ. ಕೆಲವು ವೇಳೆ ಒಂದೆರಡು ಹೆಜ್ಜೆಗಳಷ್ಟು ಮುಂದೆ ಹೋದಂತಿದ್ದರೂ, ಪುನಃ ಯಾವುದೋ ನಮ್ಮನ್ನು ಹಿಂದಕ್ಕೆ ಅಪ್ಪಳಿಸುವುದು.</p>
<p>ಆದರೆ ಈ ಮನಸ್ಸಿನ ಹೋರಾಟದ ಹಿಂದೆ, ಅದರ ಹಿಂಸೆಯ ಹಿಂದೆ, (ಕೇವಲ ಆಟಕ್ಕಿಂತ ಭಯಾನಕವಾದ ಪರಿಣಾಮಗಳನ್ನು ಕೆಲವು ವೇಳೆ ಉಂಟುಮಾಡಿದರೂ) ಯಾರೂ ಎದುರಿಸಲಾಗದ, ವಿವರಿಸುವುದಕ್ಕೆ ಸಾಧ್ಯವಿಲ್ಲದ ಪ್ರಶ್ನೆಯೊಂದು</p>
<p>00.</p>
<p>*<span class="en"> C.W, Vol. IV, P. 253</span></p>

<!-- 349-5/0344-->
<p>ನಿಂತಿರುವುದು. ಅದೇ ಮಹಾಭಾರತದಲ್ಲಿ ಹೇಳಿರುವಂತೆ ನಾವು ಸಾಯುವುದನ್ನು ನಾವೇ ಒಪ್ಪಿಕೊಳ್ಳಲಾಗದ ಒಂದು ವಿಚಿತ್ರ ಪ್ರಸಂಗ. ನನ್ನ ನಾಶವನ್ನು ನಾನು ಕಲ್ಪಿಸಿಕೊಳ್ಳಬೇಕಾದರೆ, ನಾನು ಹಿಂದೆ ನಿಂತು ಸಾಕ್ಷಿಯಂತೆ ನೋಡಬೇಕಾಗುವುದು.</p>
<p>ಈ ವಿಚಿತ್ರವಾದ ವಿಷಯವೇನೆಂಬುದನ್ನು ನಾವು ತಿಳಿದುಕೊಳ್ಳುವುದಕ್ಕೆ ಮುಂಚೆ, ಈ ಒಂದು ವಿಷಯದ ಆಧಾರದ ಮೇಲೆ ಜಗತ್ತು ನಿಂತಿದೆ ಎಂಬುದನ್ನು ಗಮನಿಸಬೇಕಾಗಿದೆ. ಬಾಹ್ಯವಸ್ತುವಿನ ಶಾಶ್ವತತೆಯು ಆಂತರಿಕ ವಸ್ತುವಿನ ಶಾಶ್ವತತೆಯ ಮೇಲೆ ಅನಿವಾರ್ಯವಾಗಿ ನಿಂತಿದೆ. ಒಂದನ್ನು ಒಪ್ಪಿಕೊಂಡು ಮತ್ತೊಂದನ್ನು ಅಲ್ಲಗಳೆಯುವ ಸಿದ್ದಾಂತ ಎಷ್ಟೇ ಯುಕ್ತಿಪೂರಿತವಾಗಿ ಕಂಡರೂ, ಅದನ್ನು ಸಾಧಿಸುವವನ ವ್ಯಕ್ತಿತ್ವದಲ್ಲಿಯೇ, ಎರಡರ ಶಾಶ್ವತತೆಯನ್ನು ಒಪ್ಪಿಕೊಳ್ಳದೇ ಇದ್ದರೆ ಯಾವ ಕ್ರಿಯೆಯೂ ಸಾಧ್ಯವಿಲ್ಲ ಎಂಬುದು ಅವನ ಗಮನಕ್ಕೆ ಬರುತ್ತದೆ. ಮಾನವನ ಮನಸ್ಸು ತನ್ನ ಮಿತಿಯನ್ನು ಯಾವಾಗ ಮಾರಿ ಹೋಗುವುದೊ, ಆಗ ನಿರಪೇಕ್ಷದ ದೃಷ್ಟಿಯಿಂದ ಭಿನ್ನತೆ ಮಾಯವಾಗಿ ಏಕವು ಮಾತ್ರ ಕಾಣುವುದು ಎಂಬುದೇನೋ ಸತ್ಯ. ಆದರೆ ಇಡಿಯ ದೃಶ್ಯ, ಅಂದರೆ ನಮಗೆ ಗೊತ್ತಿರುವ ಪ್ರಪಂಚ, ದೃಕ್‌ಗಾಗಿ ಇದೆ. ಆದರಿಂದ ದೃಕ್ ನಾಶವಾಗುವುದನ್ನು ಕಲ್ಪಿಸಿಕೊಳ್ಳುವುದಕ್ಕೆ ಮುಂಚೆಯೇ ದೃಶ್ಯ ನಾಶವಾಗುವುದನ್ನು ನಾವು ಕಲ್ಪಿಸಿಕೊಳ್ಳಲೇಬೇಕಾಗುವುದು.</p>
<p>ಇಲ್ಲಿಯವರೆಗೆ ಇದು ಸ್ಪಷ್ಟವಾಗಿಯೇ ಇದೆ. ಅನಂತರವೇ ಕಷ್ಟ ಬರುವುದು. ಸಾಧಾರಣವಾಗಿ ನಾನು ಒಂದು ದೇಹವಲ್ಲ, ಬೇರೆ ಏನೊ ಒಂದು ಆಗಿದ್ದೇನೆ ಎಂದು ಭಾವಿಸಲಾರೆ. ನಾನು ಶಾಶ್ವತವಾಗಿರಬೇಕಾದರೆ ದೇಹ ಶಾಶ್ವತವಾಗಿರಬೇಕೆಂದು ಭಾವಿಸುವೆನು. ಆದರೆ ದೇಹ ಇಡಿಯ ಪ್ರಪಂಚದಂತೆ ಅಶಾಶ್ವತ, ಈಗಿರುವುದು ಮತ್ತೊಂದು ಕ್ಷಣದಲ್ಲಿ ಇಲ್ಲದಂತೆ ಮಾಯವಾಗುತ್ತಿದೆ.</p>
<p>ಹಾಗಾದರೆ ಶಾಶ್ವತತೆ ಎಂಬುದು ಇರುವುದೆಲ್ಲಿ? ಇನ್ನೊಂದು ಅದ್ಭುತ ವಿಷಯ ನಮ್ಮ ಜೀವನದೊಂದಿಗೆ ಸಂಬಂಧಿಸಿದೆ. ಅದಾವುದೆಂದರೆ ಸ್ವಾತಂತ್ರ್ಯ ಭಾವನೆ - "ಅದಿಲ್ಲದೆ ಯಾರು ಒಂದು ಕ್ಷಣ ಜೀವಿಸಬಲ್ಲರು ? ಅದಿಲ್ಲದೆ ಯಾರು ಒಂದು ಕ್ಷಣವಾದರೂ ಪ್ರಪಂಚದಲ್ಲಿ ಸುಖವನ್ನು ಅನುಭವಿಸಬಲ್ಲರು?” ನಮ್ಮ ಪ್ರತಿಯೊಂದು ಹೆಜ್ಜೆಯನ್ನು ನಡೆಸುವುದೇ ಇದು; ನಮ್ಮ ಚಲನ ವಲನಗಳು ಸಾಧ್ಯವಾಗುವುದೇ ಇದರಿಂದ; ಪರಸ್ಪರ ಸಂಬಂಧವನ್ನು ನಿಷ್ಕರ್ಷಿಸುವುದೇ ಇದರಿಂದ, ಇದೇ ಮಾನವ ಜೀವನದಲ್ಲಿ ಹಾಸುಹೊಕ್ಕಾಗಿದೆ. ಬೌದ್ದಿಕ ಜ್ಞಾನವು ಈ ಸ್ವಾತಂತ್ರ್ಯದ ಪರಿಧಿಯನ್ನು ಸ್ವಲ್ಪ ಸ್ವಲ್ಪವಾಗಿ ಸಂಕುಚಿತಗೊಳಿಸುತ್ತ ಬರುತ್ತದೆ - ಅದಕ್ಕೆ ಸೇರಿದ ಪ್ರದೇಶವನ್ನು ಕ್ರಮೇಣ ಆಕ್ರಮಿಸುತ್ತಾ ಹೋಗುತ್ತದೆ. ಮುಂದೆ ಇಟ್ಟ ಪ್ರತಿಯೊಂದು ಹೆಜ್ಜೆಯೂ ಕಾರ್ಯಕಾರಣಗಳ ನಿಯಮಾವಳಿಯಿಂದ ಭದ್ರವಾಗಿ ಕಟ್ಟಲ್ಪಡುವುದು. ಆದರೆ ಅದು ನಮ್ಮ ಪ್ರಯತ್ನವನ್ನೆಲ್ಲಾ ನೋಡಿ ನಗುವುದು. ಯಾವ ಕಾರ್ಯಕಾರಣ ನಿಯಮಗಳಿಂದ ಅದನ್ನು ಅಡಗಿಸಲು ಪ್ರಯತ್ನಿಸುವೆವೊ ಅವುಗಳ ಮಹಾರಾಶಿಯನ್ನು ಮಾರಿ ಅದು</p>

<!-- 349-5/0345-->

<p>ನಿಲ್ಲುವುದು. ಇನ್ನು ಮತ್ತೇನು ತಾನೇ ಸಾಧ್ಯ ? ಸಾಂತವನ್ನು ವಿವರಿಸಬೇಕಾದರೆ ಅನಂತದ ಹಿನ್ನೆಲೆ ಬೇಕಾಗಿದೆ. ಬಂಧನದಲ್ಲಿರುವುದನ್ನು ಸ್ವತಂತ್ರವಾಗಿರುವುದರ ಮೂಲಕ ಮಾತ್ರ ವಿವರಿಸಬಹುದು. ಯಾವುದು ಕಾರಣಕ್ಕೆ ಒಳಪಟ್ಟಿರುವುದೋ ಅದನ್ನು ಪರಿಣಾಮಕ್ಕೆ ಒಳಪಡದ ಬೇರೊಂದರಿಂದ ಮಾತ್ರ ವಿವರಿಸಬಹುದು. ಆದರೆ ಪುನಃ ಅದೇ ತೊಂದರೆ ಇಲ್ಲಿ ಬರುವುದು. ಸ್ವತಂತ್ರವಾಗಿರುವುದು ಯಾವುದು? ದೇಹವೆ ಅಥವಾ ಮನಸ್ಸೆ? ಇವೆರಡೂ ಉಳಿದ ವಸ್ತುಗಳಷ್ಟೇ ಕಾರ್ಯಕಾರಣ ನಿಯಮಕ್ಕೆ ಒಳಪಡುವುದೆಂಬುದು ಎಲ್ಲರಿಗೂ ತಿಳಿದ ವಿಷಯ.</p>
<p>- ಸಮಸ್ಯೆ ಈಗೊಂದು ಬಿಕ್ಕಟ್ಟಿಗೆ ಬರುವುದು: ಇಡಿಯ ಪ್ರಪಂಚ ನಿರಂತರವಾಗಿ ಬದಲಾಗುತ್ತಿರುವ ಪ್ರವಾಹ, ಮತ್ತೇನೂ ಅಲ್ಲ. ಅಲ್ಲಗಳೆಯಲಾಗದ ಕಾರ್ಯಕಾರಣ ನಿಯಮದ ವಜ್ರಮುಷ್ಠಿಯಲ್ಲಿ ಸಿಕ್ಕಿ ಇದರಲ್ಲಿ ಯಾವುದೊಂದೂ ಪ್ರತ್ಯೇಕವಾಗಿ ನಿಲ್ಲಲಾರದು. ಆದರೂ ಶಾಶ್ಚತತೆ ಮತ್ತು ಸ್ವಾತಂತ್ರ್ಯದ ಒಂದು ಅಚ್ಚಳಿಯದ ಭ್ರಾಂತಿಯನ್ನು ಸೃಷ್ಟಿಸಿದೆ. ಇಲ್ಲವೆ ಪ್ರಪಂಚದಲ್ಲಿ ಮತ್ತು ನಮ್ಮಲ್ಲಿ ಶಾಶ್ವತವಾಗಿರುವುದು ಮತ್ತು ಸ್ವತಂತ್ರವಾಗಿರುವುದು ಯಾವುದೋ ಒಂದು ಇದೆ. ಅದು ಸ್ವಭಾವತಃ ಮಾನವನ ಮೂಲ ನಂಬಿಕೆ, ಭ್ರಾಂತಿಯಲ್ಲ ಎಂಬುದನ್ನು ತೋರುವುದು. ವಾಸ್ತವಾಂಶಗಳನ್ನು ಅವುಗಳಿಗಿಂತ ಮೇಲಿನ ವರ್ಗಿಕರಣದಿಂದ ವಿವರಿಸುವುದು ವಿಜ್ಞಾನದ ಒಂದು ಕರ್ತವ್ಯ. ಯಾವ ವಿವರಣೆ ಆದರೂ ಆಗಲಿ ಅದು, ಯಾವುದನ್ನು ವಿವರಿಸಬೇಕೋ ಅದರ ಕೆಲವು ಅಂಶಗಳನ್ನು ಧ್ವಂಸಮಾಡಿ ಉಳಿದುವನ್ನು ವಿವರಿಸಲು ಯತ್ನಿಸಿದರೆ ಅದು ವೈಜ್ಞಾನಿಕವಾಗುವುದಿಲ್ಲ.</p>
<p>ಆದ ಕಾರಣ ಯಾವುದೇ ವಿವರಣೆ, ಸದಾಕಾಲದಲ್ಲಿ ಮಾನವನಲ್ಲಿ ಉಳಿದಿರುವ ಅತಿ ಮುಖ್ಯವಾದ ಸ್ವಾತಂತ್ರ್ಯಭಾವನೆಯನ್ನು ಗಮನಕ್ಕೆ ತೆಗೆದುಕೊಳ್ಳದೆ ಮಿಕ್ಕಿರುವುದನ್ನು ಮಾತ್ರ ವಿವರಿಸಲು ಯತ್ನಿಸುವುದೊ ಅದು ತಪ್ಪಾಗುತ್ತದೆ. ಇನ್ನು ಉಳಿದುದರಲ್ಲಿ ಸಾಧ್ಯವಾದುದೆ, ನಮ್ಮ ಸ್ವಭಾವಕ್ಕೆ ಅನುಗುಣವಾಗಿ ನಮ್ಮಲ್ಲಿ ಸ್ವತಂತ್ರವಾಗಿ ಶಾಶ್ವತವಾಗಿರುವುದೊಂದು ಇದೆ ಎಂಬುದನ್ನು ಒಪ್ಪಿಕೊಳ್ಳುವುದು.</p>
<p>ಆದರೆ ಅದು ಈ ದೇಹವೂ ಅಲ್ಲ, ಮನಸ್ತೂ ಅಲ್ಲ. ದೇಹವು ಪ್ರತಿಕ್ಷಣ ನಾಶವಾಗುತ್ತಿದೆ. ಮನಸ್ಸು ಅನವರತ ಬದಲಾಗುತ್ತಿದೆ. ದೇಹವು ಒಂದು ಸಂಯೋಗದಿಂದ ಆಗಿದೆ, ಅದರಂತೆಯೇ ಮನಸೂ ಕೂಡ. ಆದಕಾರಣ ಇವೆರಡೂ ಅವಿಕಾರಿಯಾದ ಸ್ಥಿತಿಗೆ ತಲಪಲಾರವು. ಆದರೆ ಈ ಸ್ಕೂಲ ಕ್ಷಣಿಕವಾದ ದೇಹವೆಂಬ ಕವಚದ ಹಿಂದೆ ಮತ್ತು ಮನಸ್ಸೆಂಬ ಸೂಕ್ಷ್ಮ ಕವಚದ ಹಿಂದೆ, ಆತ್ಮನಿರುವನು. ಅದೇ ಮಾನವನ ನೈಜ ಸ್ವರೂಪ, ಶಾಶ್ವತವಾದುದು ಮತ್ತು ನಿತ್ಯಮುಕ್ತವಾದುದು. ಆತ್ಮನ ಸ್ವಾತಂತ್ರ್ಯವೇ ದೇಹದ ಮತ್ತು ಮನಸ್ಸಿನ ಮೂಲಕ ನಮಗೆ ಗೋಚರಿಸುತ್ತಿರುವುದು. ನಾಮರೂಪಗಳ ಮರೆಯಲ್ಲಿದ್ದರೂ ಅದು ತನ್ನ ಸ್ವಾತಂತ್ರ್ಯವನ್ನು ವ್ಯಕ್ತಗೊಳಿಸಲು ಸದಾ ಪ್ರಯತ್ನಿಸುತ್ತಿರುವುದು. ಅಭೇದ್ಯವಾದ ಅಜ್ಞಾನದಲ್ಲಿದ್ದರೂ ಆತ್ಮನ ಅಮರತ್ವ,</p>

<!-- 349-5/0346-->
<p>ಆನಂದ, ಶಾಂತಿ, ಪಾವಿತ್ರ್ಯ ಇವು ಕಂಗೊಳಿಸಿ ಅದರ ಇರವನ್ನು ಸೂಚಿಸುತ್ತಿರುವುವು. ಅವನೇ ನಿಜವಾದ ಮಾನವ, ಅವನು ನಿರ್ಭಯನು, ಮೃತ್ಯುರಹಿತನು, ನಿತ್ಯಮುಕ್ತನು.</p>
<p>ಯಾವ ಬಾಹ್ಯ ಶಕ್ತಿಯೂ ನಮ್ಮ ಮೇಲೆ ತನ್ನ ಪ್ರಭಾವವನ್ನು ಬೀರದಾಗ, ನಮ್ಮಲ್ಲಿ ಯಾವ ಬದಲಾವಣೆಯನ್ನೂ ಉಂಟುಮಾಡಿದಾಗ ಮಾತ್ರ ಸ್ವಾತಂತ್ರ್ಯ ಸಾಧ್ಯ. ಯಾರು ಎಲ್ಲಾ ಅವಸ್ಥೆಗಳಾಚೆ ಇರುವರೊ, ಕಾರ್ಯಕಾರಣಗಳ ಬಂಧನದ ಆಚೆ ಇರುವರೊ, ಅವರಿಗೆ ಮಾತ್ರ ಸ್ವಾತಂತ್ರ್ಯ ಸಾಧ್ಯ. ಬೇರೊಂದು ಮಾತಿನಲ್ಲಿ ಹೇಳಬಹುದಾದರೆ, ಅವಿಕಾರಿಯೊಂದೇ ಸ್ವತಂತ್ರವಾಗಿರಲು ಸಾಧ್ಯ, ಅದೊಂದೇ ಅಮೃತ. ಈ ಆತ್ಮ, ಮಾನವನ ನೈಜಸ್ಥಿತಿ, ನಿತ್ಯಮುಕ್ತವಾದುದು ಮತ್ತು ಅವಿಕಾರಿಯಾದುದು. ಇದು ಎಲ್ಲಾ ಅವಸ್ಥೆಗಳಿಗೆ ಅತೀತವಾಗಿರುವುದರಿಂದ ಇದಕ್ಕೆ ಜನನ ಮರಣಗಳಾವುವೂ ಇಲ್ಲ.</p>
<p>“ಮಾನವನ ಆತ್ಮ ಜನನ ಮರಣಗಳಿಲ್ಲದೆ ಸನಾತನವಾಗಿ ಶಾಶ್ವತವಾಗಿದೆ.'</p>

<!-- 349-5/0347-->
<p>೧೨. ಪವಹಾರಿ ಬಾಬಾ * - ಬುದ್ಧನು ಧರ್ಮದ ಇತರ ಕಾರ್ಯಗಳನ್ನೆಲ್ಲ ತಾತ್ಕಾಲಿಕವಾಗಿ ಬದಿಗಿಟ್ಟು, ದುಃಖದಲ್ಲಿ ನರಳುತ್ತಿರುವ ಜಗತ್ತಿನ ಉದ್ದಾರವನ್ನೇ ಪ್ರಮುಖವನ್ನಾಗಿ ಮಾಡಿದನು. ಆದರೂ ಕೆಲಸಕ್ಕೆ ಬಾರದ ಕ್ಷುದ್ರ ಅಹಂಕಾರವನ್ನು ಅಪ್ಪಿ ಪ್ರಯೋಜನವಿಲ್ಲ ಎಂಬ ಸತ್ಯವನ್ನು ಅರಿಯುವುದಕ್ಕೆ ಹಲವು ವರ್ಷಗಳವರೆಗೆ ಅವನು ಆತ್ಮಶೋಧನೆಯನ್ನು ಮಾಡಬೇಕಾಯಿತು. ಬುದ್ಧನನ್ನು ಮಾರಿದಂತಹ ಸ್ವಾರ್ಥತ್ಯಾಗಿಯಾಗಲಿ, ದಣಿವರಿಯದ ಕರ್ಮಯೋಗಿಯಾಗಲಿ ನಮ್ಮ ಕಲ್ಪನೆಗೂ ದೊರಕಲಾರನು. ಆದರೂ ಪ್ರಪಂಚದ ಯಥಾರ್ಥಸ್ಥಿತಿಯನ್ನರಿಯಲು ಯಾರು ಅವನಷ್ಟು ಹೋರಾಡಿದ್ದಾರೆ? ಕಾರ್ಯ ಮಹತ್ತರವಾಗಿದ್ದಷ್ಟೂ ಅದರ ಹಿಂದೆ ಇರುವ ಸಾಕ್ಷಾತ್ಕಾರವೂ ಮಹತ್ತರವಾಗಿರಬೇಕೆಂಬುದು ಎಲ್ಲಾ ಕಾಲಕ್ಕೂ ಸತ್ಯ. ಆಗಲೆ ವಿವರಿಸಿರುವ ಒಂದು ಅದ್ಭುತ ಯೋಜನೆಯ ಕೆಲವು ವಿವರಗಳನ್ನು ಕಾರ್ಯರೂಪಕ್ಕೆ ತರುವುದಕ್ಕೆ ಅಷ್ಟೊಂದು ಮಾನಸಿಕ ಏಕಾಗ್ರತೆ ಬೇಕಾಗದೆ ಇರಬಹುದು. ಆದರೆ ಮಹಾಭಾವಗಳು ಮಹಾ ಏಕಾಗ್ರತೆಯ ಪರಿಣಾಮ, ಸಣ್ಣ ಉದ್ಯಮಗಳನ್ನು ಸಾಧಿಸುವುದಕ್ಕೆ ಕೆಲವು ಸಿದ್ದಾಂತಗಳ ಪ್ರಚೋದನೆಯೇ ಸಾಕು. ಒಂದು ನೀರಿನ ಸಣ್ಣ ಸುಳಿಯನ್ನು ಉಂಟುಮಾಡುವ ಶಕ್ತಿಗಿಂತ ಕಡಲಿನಲ್ಲಿ ಭೀಮ ಅಲೆಯನ್ನು ಸೃಷ್ಟಿಸುವ ಶಕ್ತಿ ಬೇರೆ. ಆದರೂ ಆ ಸಣ್ಣ ಸುಳಿಯ ಹಿಂದೆ ಭೀಮ ಅಲೆಯನ್ನು ಸೃಷ್ಟಿಸುವ ಶಕ್ತಿಯ ಅಂಶವೇ ಇರುವುದು. - ಜಗತ್ತಿನಲ್ಲಿ ವಾಸ್ತವಿಕ ಅಂಶಗಳು, ನಗ್ನಸತ್ಯಗಳು, ಅದ್ಭುತವಾಗಿರಬಹುದು, ಭಯಂಕರವಾಗಿರಬಹುದು. ಸತ್ಯ, ಸರ್ವ ಉಪಾಧಿರಹಿತ ಸತ್ಯ, ಅದರ ಸ್ಪಂದನ, ನಮ್ಮ ಹೃದಯದ ಮಮತೆಯ ನಾರು ಬೇರುಗಳನ್ನೆಲ್ಲಾ ನಿರ್ಮೂಲ ಮಾಡಬಹುದು. ನಿಃಸ್ವಾರ್ಥವಾದ ಗುರಿಯ ಸಾಧನೆಗಾಗಿ ನಮ್ಮ ಅಂಗಾಂಗಗಳನ್ನು ಅದಕ್ಕೆ ಬಲಿಕೊಡಬೇಕಾಗಬಹುದು. ಮನಸ್ಸು ಕರ್ಮಪ್ರಪಂಚದಲ್ಲಿ ಪ್ರಚಂಡ ಕ್ರಿಯಾ ತರಂಗಗಳನ್ನೆಬ್ಬಿಸುವುದಕ್ಕೆ ಮುಂಚೆ ಮೇಲಿನ ಈ ಸ್ಥಿತಿಗಳನೆಲ್ಲಾ ಸಾಧಿಸಿರಬೇಕು. ಸೂಕ್ಷ್ಮವಸ್ತು ಸ್ಕೂಲವನ್ನು ತನ್ನ ಸುತ್ತಲೂ ಆವರಿಸಿಕೊಳ್ಳುವುದು, ಹಲವು ಕಾಲದ ಮೇಲೆ ಅದು ಅಭಿವಕಗೊಳ್ಳುವುದು, ಅವಕ, ವ್ರಕವಾಗಿ ತೋರುವುದು. ಯಾವುದು ಕೇವಲ ಸಾಧ್ಯರೂಪವಾಗಿತ್ತೊ ಅದು ಕಾರ್ಯತಃ ವ್ಯಕ್ತವಾಗುವುದು, ಕಾರಣವು ಕಾರ್ಯ ವಾಗುವುದು. ಭಾವನೆ ಅನುಷ್ಠಾನದಲ್ಲಿ ಪರ್ಯವಸಾನವಾಗುವುದು. ಕಾರಣವು ಸಾವಿರಾರು ಸನ್ನಿವೇಶಗಳಿಂದ ತಡೆಯಲ್ಪಟ್ಟಿದ್ದರೂ, ಕ್ರಮೇಣ ಈಗಲೋ ಅನಂತರವೂ ಕಾರ್ಯದಂತೆ ವ್ಯಕ್ತವಾಗುವುದು. ಗುಪ್ತವಾದ ಭಾವನೆ ಸದ್ಯದಲ್ಲಿ ಬಲಹೀನವಾಗಿದ್ದರೂ ಒಂದಲ್ಲ ಒಂದು ದಿನ ಅದು ಮಹಾಕಾರ್ಯದಲ್ಲಿ ಪರ್ಯವಸಾನವಾಗುವ ಸುದಿನ ಬಂದೇ ಬರುವುದು. ಕೇವಲ ನಮ್ಮ ಭೋಗೇಚ್ಛೆಯ ತೃಪ್ತಿಗೆ ಸಹಾಯಮಾಡುವ ದೃಷ್ಟಿಯಿಂದಲೆ ಅದನ್ನು ಅಳೆಯುವುದು ತಪ್ಪು. ಪ್ರಾಣಿ ಕೀಳುವರ್ಗಕ್ಕೆ ಸೇರಿದಷ್ಟೂ ಅದರ ಸಂತೋಷ ಇಂದ್ರಿಯಗಳಲ್ಲಿ ಹೆಚ್ಚು. ಇಂದ್ರಿಯಗಳಲ್ಲಿ ಅದು ಹೆಚ್ಚು ವಿಹರಿಸುತ್ತದೆ.</p>
<p>*<span class="en"> C.W, Vol. IV, P. 283</span></p>

<!-- 349-5/0348-->
<p>ನಿಜವಾದ ಸಂಸ್ಕೃತಿ ಇಂದ್ರಿಯಪಂಕದಲ್ಲಿ ವಿಹರಿಸುತ್ತಿರುವ, ಮೃಗದಂತಿರುವಮಾನವನನ್ನು ಮೇಲೆತ್ತಬೇಕು. ಕೇವಲ ಬಾಹ್ಯಸುಖವನ್ನು ಕೊಡುವುದಲ್ಲ, ಅತೀಂದ್ರಿಯ ಅನುಭವದ ಸವಿಯನ್ನು ಅವನಿಗೆ ಒದಗಿಸಬೇಕು.</p>
<p>ಮನುಷ್ಯ ಇದನ್ನು ಸ್ವಾಭಾವಿಕವಾಗಿ ತಿಳಿದುಕೊಳ್ಳುವನು. ಯಾವಾಗಲೂ ಈ ಸಿದ್ದಾಂತವನ್ನು ಜಾ ಪಕದಲ್ಲಿಟ್ಟುಕೊಂಡಿರದೆ ಇರಬಹುದು. ತಾತಿಕ ಜೀವನದಲ್ಲಿ ಅವನಿಗೆ ಭಿನ್ನ ಭಿನ್ನ ಅಭಿಪ್ರಾಯಗಳಿರಬಹುದು. ಆದರೆ ಅದು ಅಲ್ಲಿದೆ. ಅದು ಎಲ್ಲವನ್ನೂ ಬದಿಗೊತ್ತಿ ತಾನು ಮುಂದೆ ಬಂದು ನಿಲ್ಲುವುದು. ಯಂತ್ರವಾದಿ, ಮಂತ್ರವಾದಿ, ವೈದ್ಯ, ಪುರೋಹಿತ, ವಿಜ್ಞಾನಿ ಇವರಿಗೆ ಗೌರವ ತೋರುವಂತೆ ಮಾಡುವುದು. ಮಾನವನು ಎಷ್ಟರಮಟ್ಟಿಗೆ ಮುಂದುವರಿದಿರುವನು ಎಂಬುದು ಅವನು ಇಂದ್ರಿಯಾತೀತ ಉಚ್ಚ ಆದರ್ಶಗಳ ಅಂತಸ್ತಿನಲ್ಲಿ ಎಷ್ಟು ಕಾಲ ವಿಹರಿಸಬಲ್ಲ, ಅವನು ಉತ್ತಮ ಭಾವನೆ ಎಂಬ ಆಮ್ಲಜನಕವನ್ನು ಎಷ್ಟು ಹೀರಬಲ್ಲ, ಆ ಉತ್ತುಂಗ ಶಿಖರದಲ್ಲಿ ಎಷ್ಟು ಕಾಲ ವಿಹರಿಸಬಲ್ಲ ಎಂಬುದರ ಮೇಲೆ ನಿಂತಿದೆ. ಸುಸಂಸ್ಕೃತ ವ್ಯಕ್ತಿಯು ತನ್ನ ಜೀವನದ ನಿರ್ವಹಣೆಗೆ ಬೇಕಾದಷ್ಟು ಕಾಲಕ್ಕಿಂತ ಹೆಚ್ಚನ್ನು ಭೋಗದಲ್ಲಿ ಕಳೆಯಲಾರನೆಂಬುದು ನಿಜವಾದ ಸಂಗತಿ. ಮನುಷ್ಯನು ಮುಂದುವರಿದಷ್ಟೂ ದೇಹಕ್ಕೆ ಬೇಕಾದ ಮುಖ್ಯ ಕೆಲಸಗಳನ್ನು ಕೂಡ ಅಷ್ಟೊಂದು ಆಸಕ್ತಿಯಿಂದ ಮಾಡುವುದು ಕಡಿಮೆಯಾಗುವುದು. ಭಾವನೆಗಳಿಗೆ ಮತ್ತು ಆದರ್ಶಗಳಿಗೆ ತಕ್ಕಂತೆ ಬೊಗಸಾಮಗ್ರಿಗಳನ್ನು ಕೂಡ ಅಣಿಮಾಡಿಕೊಳ್ಳುವನು. ಸಾಧ್ಯವಾದಷ್ಟು ಅವುಗಳಲ್ಲಿ ಅವನ ಆದರ್ಶ ಪ್ರತಿಬಿಂಬಿತವಾಗಿರುವುದು. ಇದೇ ಕಲೆ.</p>
<p>- ಬೆಂಕಿಯು ಪ್ರಪಂಚಕ್ಕೆ ಬಂದು ಹಲವು ಬಗೆ ಕಾಣಿಸುತ್ತಿದ್ದರೂ ಇದೆಲ್ಲವನ್ನೂ ಹೇಗೆ ಮಾರಿದೆಯೊ-ಹೌದು, ಅದು ಇದೆಲ್ಲಕ್ಕಿಂತಲೂ ಅನಂತವಾಗಿದೆ !ನಮ್ಮ ಸುಖಸಂಪದಗಳು ಸಾಧ್ಯವಾಗುವಂತೆ ಮಾಡುವುದಕ್ಕೆ ಆ ಅನಂತ ಭಾವನೆಯ ರಾಶಿಯಲ್ಲಿ ಎಲ್ಲೂ ಅಲ್ಪವನ್ನು, ಅತಿ ಅಲ್ಪವನ್ನು ಮಾತ್ರ ಕೆಳಗೆಳೆಯಬಹುದು. ಉಳಿದುದು ಹಾಗೆ ಅಧೋಮುಖವಾಗುವುದನ್ನು ಧಿಕ್ಕರಿಸುವುದು, ಅತಿ ಸೂಕ್ಷ್ಮವಾದುದು ಯಾವಾಗಲೂ ನಮಗೆ ಅಗೋಚರ. ಅದನ್ನು ಕೆಳಗೆ ಎಳೆಯುವ ಪ್ರಯತ್ನವನ್ನು ನೋಡಿ ಅದು ನಗುವುದು. ಈ ವಿಷಯದಲ್ಲಿ ಮಹಮ್ಮದನೆ ಬೆಟ್ಟದ ಹತ್ತಿರಹೋಗಬೇಕು. ಅವನು ಇಲ್ಲವೆಂದು ಹೇಳಲಾರ. ಅದರ ಸೌಂದರ್ಯವನ್ನು ನೋಡಿ ಆನಂದಿಸಬೇಕಾದರೆ, ಅದರ ಜ್ಞಾನಜ್ಯೋತಿಯಲ್ಲಿ ಮಾಯಬೇಕಾದರೆ, ಜಗತ್ಸೃಷ್ಟಿಯ ಮೂಲಶಕ್ತಿಯೊಂದಿಗೆ ತನ್ನ ಜೀವನವೂ ಸ್ಪಂದಿಸುವುದನ್ನು ಅರಿಯಬೇಕಾದರೆ, ಮನುಷ್ಯನೂ ಆ ಮೇಲಿನ ಮಟ್ಟಕ್ಕೆ ಏರಬೇಕು. - ಮಹಾದ್ಭುತಗಳಿರುವ ಬಾಗಿಲನ್ನು ತೆರೆಯುವುದೇ ಜ್ಞಾನ, ಮೃಗ ಸಮಾನನಾದ ಮಾನವನನ್ನು ದೇವನನ್ನಾಗಿ ಮಾಡುವುದು ಜ್ಞಾನ. 'ಯಾವುದನ್ನು ತಿಳಿದರೆ ಎಲ್ಲವನ್ನೂ ತಿಳಿಯಬಹುದೊ” ಇಂತಹ ಜ್ಞಾನವೇ ಸರ್ವ ಶ್ರೇಷ್ಠ. ಇಂತಹ ಜ್ಞಾನವು ಮಾತ್ರ ಮಾನವನ ಭಾವನಾರಾಜ್ಯವನ್ನು ಪೂರ್ಣಗೊಳಿಸುವುದು. ಇಂತಹ ಜ್ಞಾನವನ್ನು (ಎಲ್ಲ</p>

<!-- 349-5/0349-->

<p>ಜ್ಞಾನದ ಹೃದಯವೂ - ಯಾವುದರ ಮಿಡಿತವು ಎಲ್ಲ ವಿಜ್ಞಾನಗಳಿಗೂ ಜೀವವನ್ನು ನೀಡುವುದೋ – ಆ ಧರ್ಮ ವಿಜ್ಞಾನವೇ) ಪರಮವಿಜ್ಞಾನ ಎಂದು ಸಾರಿದ ಪುಣ್ಯಭೂಮಿ ಧನ್ಯ ! ವ್ಯವಹಾರದಲ್ಲಿ ಈ ಸಿದ್ದಾಂತವು ಪೂರ್ಣವಾಗಿ ಪ್ರಕಟವಾಗುವುದು ಬಹಳ ಅಪರೂಪ. ಆದರೂ ಆದರ್ಶವೆಂದಿಗೂ ಮಾಯವಾಗುವುದಿಲ್ಲ. ನಾವು ತಿಳಿದು ಅದರೆಡೆಗೆ ಮುಂದುವರಿಯಲಿ ಅಥವಾ ಅರಿಯದೆ ಅದರೆಡೆಗೆ ತೆವಳಿಕೊಂಡು ಹೋಗಲಿ, ಆದರ್ಶವನ್ನು ಮರೆಯದೆ ಇರುವುದು ನಮ್ಮ ಪ್ರಥಮ ಕರ್ತವ್ಯ. ಜ್ಞಾನಜ್ಯೋತಿಯು ನಮ್ಮ ಕಣ್ಣಿಗೆ ಬೀಳದಂತೆ ನಾವು ಎಷ್ಟು ವೇಳೆ ಕಣ್ಣನ್ನು ಮುಚ್ಚಿಕೊಂಡರೂ, ಅದು ಯಾವಾಗಲೂ ನಮ್ಮ ಮುಂದೆ ಕಂಗೊಳಿಸುತ್ತಿರುವುದು.</p>
<p>ವ್ಯಾವಹಾರಿಕ ಜೀವನದ ಜೀವಾಳ ಆದರ್ಶದಲ್ಲಿದೆ. ನಾವು ಆದರ್ಶವನ್ನು ಒಂದು ಸಿದ್ದಾಂತವಾಗಿ ಮಾಡಲಿ ಬಿಡಲಿ, ಜೀವನದ ನಿತ್ಯ ಕಷ್ಟ ಕರ್ತವ್ಯಗಳನ್ನು ನಿರ್ವಹಿಸಲಿ ಬಿಡಲಿ, ಆದರ್ಶವೇ ನಮ್ಮ ಜೀವನದಲ್ಲಿ ಓತಪ್ರೋತವಾಗಿರುವುದು. ಆದರ್ಶದ ಜ್ಯೋತಿ ನೇರವಾಗಿಯೊ ವಕ್ರವಾಗಿಯೊ ಪ್ರತಿಬಿಂಬಿಸುತ್ತಾ ಎಲ್ಲಾ ಸಂದುಗೊಂದುಗಳಲ್ಲಿಯೂ ತುಂಬುತ್ತಿದೆ. ಈ ಬೆಳಕಿನಲ್ಲಿ ನಾವು ಎಲ್ಲಾ ಕೆಲಸಗಳನ್ನೂ ತಿಳಿದೋ ತಿಳಿಯದೆಯೊ ಮಾಡಲೇ ಬೇಕಾಗುತ್ತದೆ. ಪ್ರತಿಯೊಂದನ್ನೂ ಈ ಆದರ್ಶದ ದೃಷ್ಟಿಯಿಂದ ಭವ್ಯವಾಗಿ ಮಾಡಬೇಕು ಅಥವಾ ಹೀನವಾಗಿ ಮಾಡಬೇಕು. ಬೇರೆ ವಿಧಿಯೇ ಇಲ್ಲ. ನಾವು ಈಗ ಇರುವಂತೆ ಮಾಡಿರುವುದು ಆದರ್ಶ, ಮುಂದೆ ಹೇಗೆ ಇರುತ್ತೇವೆಯೋ ಅದನ್ನು ಮಾಡುವುದೂ ಆದರ್ಶವೆ. ನಮ್ಮನ್ನೆಲ್ಲಾ ತುಂಬಿರುವುದೇ ಆದರ್ಶ. ನಮ್ಮ ಸುಖದುಃಖಗಳಲ್ಲಿ, ಉಚ್ಚ ನೀಚಕಾರ್ಯಗಳಲ್ಲಿ ನಮ್ಮ ಪಾಪ ಪುಣ್ಯಗಳಲ್ಲಿ ವ್ಯಕ್ತವಾಗುತ್ತಿರುವುದೇ ಆದರ್ಶ. ವ್ಯವಹಾರದ ಮೇಲೆ ಆದರ್ಶದ ಪ್ರಭಾವ ಇಷ್ಟಾದರೆ, ನಮ್ಮ ಆದರ್ಶ ಸೃಷ್ಟಿಯ ಮೇಲೆ ವ್ಯವಹಾರದ ಪ್ರಭಾವವೇನೂ ಕಡಿಮೆಯಲ್ಲ. ಆದರ್ಶದ ಸತ್ಯಪರೀಕ್ಷೆ ವ್ಯವಹಾರದಲ್ಲಿದೆ. ವ್ಯವಹಾರ ಭೂಮಿಯಲ್ಲಿ ವ್ಯಕ್ತವಾದಾಗ ಮಾತ್ರ ಆದರ್ಶ ಸಿದ್ಧಿಸಿತೆಂದು ಅರಿವಾಗುವುದು. ಒಂದು ಆದರ್ಶವಿರುವುದೇ ಅದು ಎಂದೋ ಹೇಗೋ ಸಾಧ್ಯವಾಗುವುದು ಎನ್ನುವುದಕ್ಕೆ ಸಾಕ್ಷಿ. ಆದರ್ಶ ಉನ್ನತೋನ್ನತವಾಗಿರಬಹುದು. ಆದರೂ ಅದು ಇಂದು ವ್ಯವಹಾರಕ್ಕೆ ಸಾಧ್ಯವಾದ ಸಣ್ಣಪುಟ್ಟ ಕಾರ್ಯಗಳ ಅಧಿಕಾಂಶವಾಗಿದೆ. ವ್ಯವಹಾರಕ್ಕೆ ಸಾಧ್ಯವಾದ ಅಂಶಗಳ ಒಟ್ಟು ಮೊತ್ತವೇ ಆದರ್ಶ. ಆದರ್ಶದ ಶಕ್ತಿ ಇರುವುದು ವ್ಯವಹಾರದಲ್ಲಿ. ಅದು ವ್ಯವಹಾರದ ಮೂಲಕ ಕೆಲಸಮಾಡುವುದು. ವ್ಯವಹಾರದ ಮೂಲಕ ಅದು ಇಂದ್ರಿಯ ಗೋಚರವಾಗಿ ನಮ್ಮ ಸ್ವೀಕಾರಕ್ಕೆ ಯೋಗ್ಯವಾಗುವುದು. ವ್ಯವಹಾರದ ಮೆಟ್ಟಲಿನ ಮೂಲಕ ಆದರ್ಶಕ್ಕೇರುವೆವು, ಅದರ ಮೇಲೆ ನಮ್ಮ ಭರವಸೆ ನಿಂತಿದೆ. ಕೆಲಸ ಮಾಡುವುದಕ್ಕೆ ನಮಗೆ ಇದು ಧೈರ್ಯವನ್ನು ನೀಡುವುದು. ಕಾರ್ಯತಃ ಆದರ್ಶವನ್ನು ವ್ಯಕ್ತಪಡಿಸುವವನೊಬ್ಬ ಅತಿ ಚಮತ್ಕಾರವಾಗಿ ಮಾತನಾಡುವ, ಅತಿ ಸುಂದರವಾದ ಗಹನಸಿದ್ಧಾಂತಗಳನ್ನು ಸೃಷ್ಟಿಸುವ ಸಾವಿರಾರು ಮಂದಿಗಿಂತಲೂ ಮೇಲು.</p>

<!-- 349-5/0350-->
<p>ತತ್ಯವನ್ನು ಧರ್ಮದೊಂದಿಗೆ ಸೇರಿಸಿ ಸಾಧ್ಯವಾದಷ್ಟೂ ಅನುಷ್ಠಾನಕ್ಕೆ ತರಲು ಯತ್ನಿಸುವ ಕೆಲವು ವ್ಯಕ್ತಿಗಳು ದೊರಕುವವರೆಗೆ ತತ್ತ್ವಗಳಿಂದ ಮತ್ತು ಸಿದ್ದಾಂತಗಳಿಂದ ಮಾನವಕೋಟಿಗೆ ಯಾವ ಪ್ರಯೋಜನವೂ ಇಲ್ಲ. ಹೆಚ್ಚು ಎಂದರೆ ಅದೊಂದು ಬುದ್ದಿವಂತಿಕೆಯ ಕಸರತ್ತು ಮಾತ್ರ ಆಗಬಹುದು. ಸ್ಪಷ್ಟವಾದ ಭರವಸೆಗೆ ಅವಕಾಶವಿಲ್ಲದ ಸಿದ್ಧಾಂತವಾದರೂ ಯಾವಾಗ ಕೆಲವರು ಅದನ್ನು ಸ್ವೀಕರಿಸಿ ಸ್ವಲ್ಪ ಅನುಷ್ಠಾನಕ್ಕೆ ತರಲು ಸಾಧ್ಯಮಾಡಿದರೆ ಆಗ ಅದನ್ನು ಅನುಸರಿಸುವುದಕ್ಕೆ ಹಲವು ಜನರು ಇರುತ್ತಿದ್ದರು. ಆದರೆ ಕೆಲವು ಸಿದ್ಧಾಂತಗಳು ಅತಿ ಗಹನವಾದ, ವಿವರವಾದ, ನಿರ್ದಿಷ್ಟ ಭಾವನೆಯ ಸಿದ್ಧಾಂತಗಳಾದರೂ ಅವನ್ನು ಅನುಸರಿಸುವವರಿಲ್ಲದೆ ಇದ್ದುದರಿಂದಲುಪ್ತವಾಗಿಹೋಗಿವೆ - ನಮ್ಮಲ್ಲಿ ಮುಕ್ಕಾಲುಪಾಲು ಜನರಿಗೆ ತಮ್ಮ ಚಿಂತನೆಗೆ ತಕ್ಕಂತೆ ವ್ಯಾವಹಾರಿಕ ಜಗತ್ತಿನಲ್ಲಿ ಇರಲು ಸಾಧ್ಯವಿಲ್ಲ. ಎಲ್ಲೋ ಕೆಲವು ಧನ್ಯಜೀವಿಗಳಿಗೆ ಮಾತ್ರ ಅದು ಸಾಧ್ಯ. ಮುಕ್ಕಾಲುಪಾಲು ಜನರು ಹೆಚ್ಚು ಆಲೋಚಿಸಿದಷ್ಟೂ ಕೆಲಸ ಕುಗ್ಗುವುದು. ಕೆಲಸ ಹಿಗ್ಗಿದಷ್ಟೂ ಗಹನ ಆಲೋಚನಾಶಕ್ತಿ ಕುಗ್ಗುವುದು. ಆದಕಾರಣವೇ ಪ್ರಪಂಚದ ಶ್ರೇಷ್ಠ ಪ್ರತಿಭಾಸಂಪನ್ನರು ತಮ್ಮ ಜೀವನದ ಆದರ್ಶವು ಕಾರ್ಯಗತವಾಗುವುದನ್ನು ಭವಿಷ್ಯಕ್ಕೆ ಬಿಡಬೇಕಾಗಿದೆ. ಹೆಚ್ಚು ಕರ್ಮಪಟುಗಳು ಅದನ್ನು ಹರಡುವುದಕ್ಕೆ ಅವರ ಭಾವನೆ ಕಾಯಬೇಕಾಗಬಹುದು. ಆದರೂ ಇದನ್ನು ಬರೆಯುತ್ತಿರುವಾಗ ಪಾರ್ಥಸಾರಥಿಯ ದೃಶ್ಯ ನೆನಪಿಗೆ ಬರುವುದು. ಅವನು ಎರಡು ಸೇನೆಗಳ ಮಧ್ಯದಲ್ಲಿ ತನ್ನ ರಥದಲ್ಲಿ ನಿಂತಿರುವನು. ಯೋಧ ಕವಚಧಾರಿ. ಕೃಷ್ಣನ ಎಡಗೈ ರೋಷದಿಂದ ಸೆಳೆಯುತ್ತಿರುವ ಕುದುರೆಗಳ ವಾಘಯನ್ನು ಹಿಡಿದಿದೆ. ಅವನ ತೀಕ್ಷ್ಮದೃಷ್ಟಿ ಅಸಂಖ್ಯಾತ ಸೇನೆಯನ್ನು ವೀಕ್ಷಿಸುತ್ತಿರುವುದು. ಅವನು ಎರಡು ಸೇನೆಗಳ ಬಲಾಬಲಗಳನ್ನು ಅನೈಚ್ಛಿಕವಾಗಿ ಅವಲೋಕಿಸುತ್ತಿರುವನು. ಅದೇ ಕಾಲದಲ್ಲಿ ಧರ್ಮಸಂಕಟದಲ್ಲಿ ಕುಸಿದು ಹೋದ ಅರ್ಜುನನಿಗೆ ನವಶಕ್ತಿ ಸಂಜೀವಿನಿಯನ್ನು ನೀಡಬಲ್ಲಂತಹ ವಾಣಿಯಿಂದ ಅದ್ಭುತವಾದ ಕರ್ಮಯೋಗದ ರಹಸ್ಯವನ್ನು ವಿವರಿಸುತ್ತಿರುವನು.</p>
<p>ಕರ್ಮಣ್ಯಕರ್ಮ ಯಃ ಪದಕರ್ಮಣಿ ಚ ಕರ್ಮ ಯಃ ಸ ಬುದ್ಧಿಮಾನ್ ಮನುಷ್ಕಷು ಸ ಯುಕ್ತ: ಕೃತ್ಸಕರ್ಮಕೃತ್ ||</p>
<p>“ಯಾವನು ಕರ್ಮದಲ್ಲಿ ಅಕರ್ಮವನ್ನು ನೋಡಬಲ್ಲನೊ, ಅಕರ್ಮದಲ್ಲಿ ಕರ್ಮವನ್ನು ನೋಡಬಲ್ಲನೊ, ಅವನೆ ಬುದ್ಧಿಮಾನ್, ಯೋಗಿ, ಎಲ್ಲ ಕರ್ಮಗಳನ್ನು ಸಾಧಿಸಿದವನು.”</p>
<p>ಇದೇ ಪೂರ್ಣ ಆದರ್ಶ. ಆದರೆ ಎಲ್ಲೋ ಕೆಲವರಿಗೆ ಮಾತ್ರ ಇದು ಸಾಧ್ಯ. ಆದಕಾರಣ ಪರಿಸ್ಥಿತಿಗೆ ಅನುಸಾರವಾಗಿ ನಾವು ವ್ಯವಹರಿಸಬೇಕಾಗಿದೆ. ಪ್ರತಿಯೊಂದು ವ್ಯಕ್ತಿಯಲ್ಲಿಯೂ ವಿಶಿಷ್ಟವಾಗಿರುವ ಪೂರ್ಣತೆಯನ್ನು ಒಂದುಗೂಡಿಸಿ ತೃಪ್ತ ರಾಗಬೇಕಾಗಿದೆ.</p>

<!-- 349-5/0351-->

<p>ಧರ್ಮದ ಕ್ಷೇತ್ರದಲ್ಲಿ ತೀವ್ರವಾಗಿ ಆಲೋಚಿಸುವವನಿರುವನು; ಇತರರ ಉದ್ದಾರಕ್ಕೆ ಶ್ರಮಿಸುವವನಿರುವನು. ಧೀರ, ಏನನ್ನಾದರೂ ಎದುರಿಸಬಲ್ಲ ಆತ್ಮಜ್ಞಾನಿ ಇರುವನು. ದೀನ ಮತ್ತು ವಿನಯವಂತನಾದವನೂ ಇರುವನು. ನಾವು ಈಗ ವರ್ಣಿಸುವ ವ್ಯಕ್ತಿಯಲ್ಲಿ ಅದ್ಭುತ ದೈನ್ಯ ಮತ್ತು ತೀವ್ರ ಆತ್ಮ ಸಾಕ್ಷಾತ್ಕಾರ ನೆಲೆಗೊಂಡಿತ್ತು.</p>
<p>ಕಾಶಿಯ ಸಮಾಪದಲ್ಲಿ ಗಾಜಿಯ ಹತ್ತಿರ ಒಂದು ಗ್ರಾಮ, ಅಲ್ಲಿ ಬ್ರಾಹ್ಮಣ ಕುಟುಂಬದಲ್ಲಿ ಒಂದು ಶಿಶು ಜನಿಸಿತು. ಅನಂತರ ಅದರ ಹೆಸರೇ ಪವಹಾರಿ ಬಾಬಾ ಎಂದಾಯಿತು. ಚಿಕ್ಕ ಹುಡುಗರಾಗಿದ್ದಾಗಿನಿಂದಲೂ ಅವರು ಗಾಜೀಪುರದಲ್ಲಿ ತಮ್ಮ ಚಿಕ್ಕಪ್ಪನವರ ಬಳಿಯೇ ವ್ಯಾಸಂಗಮಾಡುತ್ತಿದ್ದರು.</p>
<p>ಪ್ರಸ್ತುತ ನಮ್ಮ ಹಿಂದೂ ತಪಸ್ವಿಗಳಲ್ಲಿ ಸಂನ್ಯಾಸಿಗಳು, ಯೋಗಿಗಳು, ಬೈರಾಗಿ ಗಳು ಮತ್ತು ಪಾಂಥಿಗಳೆಂದು ನಾಲ್ಕು ಮುಖ್ಯ ಪಂಗಡಗಳಿವೆ. ಶಂಕರಾಚಾರ್ಯರಂತೆ ಅದೈತವನ್ನು ಅನುಸರಿಸಿದವರೆ ಸಂನ್ಯಾಸಿಗಳು. ಅದ್ದೆ ತಪಂಥವನ್ನು ಅನುಸರಿಸಿದರೂ ಅನೇಕ ಬಗೆಯ ಯೋಗಾಚರಣೆಗಳನ್ನು ಸಾಧನೆ ಮಾಡುವವರು ಯೋಗಿಗಳು. ರಾಮಾನುಜಾಚಾರ್ಯರು ಮತ್ತು ಇತರರ ಶಿಷ್ಯರಾದ ದೈ ತಪಂಥಿಗಳೆ ಬೈರಾಗಿಗಳು. ಅದೈತ ಅಥವಾ ದೈತದ ಅನುಯಾಯಿಗಳಾಗಿದ್ದು ಮಹಮ್ಮದೀಯರ ಆಳ್ವಿಕೆಯ ಸಮಯದಲ್ಲಿ ಅಸ್ತಿತ್ವಕ್ಕೆ ಬಂದ ಪಂಥದವರು ಪಾಂಥಿಗಳು, ಪವಹಾರಿ ಬಾಬಾರವರ ಚಿಕ್ಕಪ್ಪ ರಾಮಾನುಜಪಂಥಕ್ಕೆ ಅಥವಾ ಶ್ರೀಪಂಥಕ್ಕೆ ಸೇರಿದ ಒಬ್ಬ ನೈಷ್ಠಿಕ ಬ್ರಹ್ಮಚಾರಿಗಳು. ಗಾಜೀಪುರದ ಉತ್ತರಕ್ಕೆ ಸುಮಾರು ಎರಡು ಮೈಲುಗಳ ದೂರದಲ್ಲಿ ಗಂಗಾತೀರದಲ್ಲಿ ಅವರಿಗೆ ಕೊಂಚ ಜಮಿಾನು ಇತ್ತು. ಅಲ್ಲಿ ಅವರು ನೆಲೆಸಿದ್ದರು. ಅವರಿಗೆ ಅನೇಕ ಮಂದಿ ಸೋದರ ಅಳಿಯಂದಿರಿದ್ದರು. ಅವರಲ್ಲಿ ಪವಹಾರಿ ಬಾಬಾರವರನ್ನು ಅವರ ಚಿಕ್ಕಪ್ಪ ತಮ್ಮ ಮನೆಗೆ ಕರೆದೊಯ್ದು ತಮ್ಮ ಕಾಲಾನಂತರ ಅವರೇ ತಮ್ಮ ಆಸ್ತಿಗೆಲ್ಲಾ ಉತ್ತರಾಧಿಕಾರಿಯಾಗಬೇಕೆಂಬ ಇಚ್ಛೆಯಿಂದ ದತ್ತು ತೆಗೆದುಕೊಂಡರು.</p>
<p>ಈ ಕಾಲದ ಪವಹಾರಿ ಬಾಬಾರವರ ಜೀವನ ಹೆಚ್ಚು ಗೊತ್ತಿಲ್ಲ. ಅಲ್ಲದೆ ಅವರ ಭಾವೀ ಜೀವನದಲ್ಲಿ ಅವರನ್ನು ಅಷ್ಟೊಂದು ಪ್ರಖ್ಯಾತರನ್ನಾಗಿ ಮಾಡಿದ ಅಸಾಧಾರಣ ಗುಣಗಳ ಸೂಚನೆಗಳೊಂದೂ ಆಗ ಅವರಲ್ಲಿದ್ದಂತೆ ಕಾಣಬರುವುದಿಲ್ಲ. ಕೇವಲ ಅವರ ಪಂಥದ ಧರ್ಮಶಾಸ್ತ್ರ, ವ್ಯಾಕರಣ, ನ್ಯಾಯಶಾಸ್ತ್ರಗಳ ಅಧ್ಯಯನದಲ್ಲಿ ಆಸಕ್ತಿ ತೋರುವ ವಿದ್ಯಾರ್ಥಿಗಳಾಗಿದ್ದರು ಅವರು. ಉತ್ಸಾಹಶಾಲಿ ಚಟುವಟಿಕೆಯುಳ್ಳ ಹುಡುಗರಾಗಿದ್ದರು. ಅವರ ಹಾಸ್ಯಪ್ರಕೃತಿ ಕೆಲವು ವೇಳೆ ಸಹಪಾಠಿಗಳನ್ನು ಕಷ್ಟಕ್ಕೆ ಗುರಿಮಾಡುತ್ತಿತ್ತು. - ಈ ರೀತಿ ಭಾವೀ ಸಂನ್ಯಾಸಿಯ ಬಾಲ್ಯಜೀವನ ಪುರಾತನಕಾಲದ ಭಾರತ ದೇಶದ ವಿದ್ಯಾರ್ಥಿಗಳ ದೈನಂದಿನ ಕಾರ್ಯಕ್ರಮಗಳನ್ನು ಅನುಸರಿಸುವುದರಲ್ಲಿ ಸಾಗಿತು. ವ್ಯಾಸಂಗಕ್ಕೆ ಕೊಂಚ ಹೆಚ್ಚು ಗಮನ ಕೊಡುತ್ತಿದ್ದರು. ಅವರಿಗೆ ಭಾಷೆಗಳನ್ನು ಕಲಿಯುವುದರಲ್ಲಿ ಅಸಾಧಾರಣ ಸಾಮರ್ಥವಿತ್ತು. ಇವಿಷ್ಟೆ ಹೊರತು, ಸರಳ ಹಸನ್ಮುಖಿಯಾದ, ಕ್ರೀಡಾನಿರತ</p>

<!-- 349-5/0352-->
<p>ವಿದ್ಯಾರ್ಥಿಯ ಜೀವನದಲ್ಲಿ ಮುಂದೆ ಅತ್ಯಂತ ಅಪೂರ್ವ ಗೌರವಾರ್ಹವಾದ ತ್ಯಾಗದಲ್ಲಿ ಪರ್ಯವಸಾನ ಹೊಂದಿದ ಆ ಪ್ರಚಂಡ ವಿಚಾರಶೀಲತೆಯ ಚಿಹ್ನೆ ಕೊಂಚವೂ ಕಾಣಿಸುತ್ತಿರಲಿಲ್ಲ.</p>
<p>ಅನಂತರ ಬಹುಶಃ ಮೊದಲನೆಯ ಬಾರಿ ಆ ತರುಣ ವಿದ್ವಾಂಸನಿಗೆ ಜೀವನದ ಮಹತ್ವವನ್ನು ಅರ್ಥಮಾಡಿಕೊಳ್ಳುವ ಪ್ರಸಂಗ ಒದಗಿತು. ಇಲ್ಲಿಯವರೆಗೂ ಪುಸ್ತಕದ ಮೇಲೆ ನೆಟ್ಟಿದ್ದ ಕಣ್ಣುಗಳನ್ನು ತೆರೆದು ತನ್ನ ಮಾನಸಿಕ ದಿಗಂತವನ್ನು ವಿಮರ್ಶಾತ್ಮಕ ದೃಷ್ಟಿಯಿಂದ ಪರಿಶೀಲನೆಮಾಡಿ ಧರ್ಮದಲ್ಲಿ ಪುಸ್ತಕಪಾಂಡಿತ್ಯವಲ್ಲದ ವಾಸ್ತವಿಕಾಂಶ ಯಾವುದಿದೆಯೋ ಅದಕ್ಕೆ ಹಾತೊರೆಯುವಂತೆ ಮಾಡಿತು. ಅವನ ಚಿಕ್ಕಪ್ಪ ಸ್ವರ್ಗಸ್ಥರಾದರು. ಆ ಎಳೆ ಹೃದಯದ ಪ್ರೇಮವೆಲ್ಲ ಯಾವ ವ್ಯಕ್ತಿಯ ಮೇಲೆ ಸಂಪೂರ್ಣ ನೆಲಸಿತ್ತೊ ಆ ವ್ಯಕ್ತಿ ಕಣ್ಮರೆಯಾದ; ದುಃಖ ತಾಡಿ ಹೃದಯದವನಾದ. ತನ್ನ ಹೃದಯಶೂನ್ಯತೆಯನ್ನು ಎಂದೆಂದಿಗೂ ನಾಶವಾಗದ ಅತೀಂದ್ರಿಯ ದರ್ಶನದಿಂದ ಪೂರ್ಣಮಾಡಲು ಬದ್ದ ಕಂಕಣನಾದ. * ಭರತಖಂಡದಲ್ಲಿ ಪ್ರತಿಯೊಂದಕ್ಕೂ ಗುರು ಒಬ್ಬನು ನಮಗೆ ಬೇಕು. ಪುಸ್ತಕಗಳು ಕೇವಲ ಸ್ಕೂಲವಿವರಣೆಗಳು ಎಂದು ನಮಗೆ ಮನದಟ್ಟಾಗಿದೆ. ಪ್ರತಿಯೊಂದು ಕಲೆಯಲ್ಲಿ, ವಿಜ್ಞಾನದಲ್ಲಿ, ಎಲ್ಲಕ್ಕಿಂತ ಹೆಚ್ಚಾಗಿ ಧರ್ಮದಲ್ಲಿ ಗುರುವಿನಿಂದ ಶಿಷ್ಯನಿಗೆ ಜೀವಂತ ರಹಸ್ಯಗಳು ಕೊಡಲ್ಪಡುತ್ತವೆ. ಪುರಾತನ ಕಾಲದಿಂದಲೂ ಭರತಖಂಡದಲ್ಲಿ ಶ್ರದ್ಧಾಳುಗಳು ಯಾವಾಗಲೂ ಏಕಾಂತ ಪ್ರದೇಶಗಳಿಗೆ ತಮ್ಮ ಆಂತರಿಕ ಜೀವನದ ರಹಸ್ಯಗಳನ್ನು ಕುರಿತು ಅನಿರ್ಬಂಧವಾಗಿ ಚಿಂತಿಸಲು ತೆರಳುತ್ತಿದ್ದರು. ಇಂದಿಗೂ ಕೂಡ ನಮ್ಮ ದೇಶದಲ್ಲಿ, ಯಾವನಾದರೊಬ್ಬ ಮಹರ್ಷಿಯ ಪಾದಧೂಳಿಯಿಂದ ಪವಿತ್ರವಾಗಿದೆ ಎಂಬ ವರದಿ ಹಬ್ಬಿಲ್ಲದ ಬೆಟ್ಟ, ಅರಣ್ಯ ಅಥವಾ ಪವಿತ್ರ ಸ್ಥಳಗಳಾವುವೂ ಇಲ್ಲ.</p>
<p>ಈ ನಾಣ್ಣುಡಿ ಪ್ರಸಿದ್ಧವಾಗಿದೆ: ''ಹರಿಯುವ ಜಲ ಪವಿತ್ರ ಸಂಚರಿಸುವ ಸಂನ್ಯಾಸಿ ಪರಿಶುದ್ಧ.”</p>
<p>ಸಾಮಾನ್ಯವಾಗಿ ಭರತಖಂಡದಲ್ಲಿ ಬ್ರಹ್ಮಚರ್ಯವ್ರತವನ್ನು ಧಾರಣೆಮಾಡಿದ ಮಹಾತ್ಮರು ಹಿಂದೂದೇಶದ ವಿವಿಧ ಪ್ರದೇಶಗಳಲ್ಲೆಲ್ಲಾ ಸಂಚರಿಸಿ ಅನೇಕ ತೀರ್ಥ ಕ್ಷೇತ್ರಗಳನ್ನು ಸಂದರ್ಶಿಸುವುದರಲ್ಲಿ ತಮ್ಮ ಜೀವನದ ಬಹುಭಾಗವನ್ನು ಕಳೆಯುವರು. ಹೀಗೆ ಮಾಡುವುದರ ಮೂಲಕ ತಮ್ಮ ಸೋಮಾರಿತನವನ್ನು ಕಳೆದುಕೊಳ್ಳುವುದಲ್ಲದೆ ಪ್ರತಿಯೊಬ್ಬರ ಮನೆಬಾಗಿಲಿಗೂ ಧರ್ಮವನ್ನು ಸಾರಿದಂತಾಗುವುದು. ಜಗತ್ತನ್ನು ತ್ಯಾಗಮಾಡಿರುವವರೆಲ್ಲಾ ಭರತಖಂಡದ ನಾಲ್ಕು ದಿಕ್ಕುಗಳಲ್ಲಿಯೂ ಇರುವ ನಾಲ್ಕು ತೀರ್ಥಗಳನ್ನೂ ದರ್ಶನಮಾಡುವುದು ಸಂಪೂರ್ಣವಾಗಿ ಆವಶ್ಯಕವೆಂದು ಭಾವಿಸಲಾಗಿದೆ.</p>
<p>ಈ ವಿಚಾರಗಳೆಲ್ಲಾ ಆ ಬಾಲಬ್ರಹ್ಮಚಾರಿಯ ಮನಸ್ಸಿನಲ್ಲಿ ಬಂದಿರಬಹುದು. ಆದರೆ ಅವುಗಳಲ್ಲಿ ಜ್ಞಾನತೃಷೆಯೇ ಪ್ರಮುಖವಾಗಿತ್ತೆಂದು ನಿಸ್ಸಂದೇಹವಾಗಿ ಹೇಳಬಹುದು. ಅವರ ಯಾತ್ರೆಯ ವಿಚಾರವಾಗಿ ತಿಳಿದಿರುವುದು ಬಹು ಅಲ್ಪ. ಅವರಿಗೆ ಹೆಚ್ಚಾಗಿ ದ್ರಾವಿಡ</p>

<!-- 349-5/0353-->

<p>ಭಾಷೆಗಳ ಜ್ಞಾನ ಇದ್ದುದರಿಂದ ತಮ್ಮ ಪಂಥದ ವಿಚಾರವಾಗಿ ಬರೆದಿರುವ ಸಾಹಿತ್ಯ ಮತ್ತು ಶ್ರೀ ಚೈತನ್ಯ ಪಂಥದ ವೈಷ್ಣವರ ಹಳೆಯ ಬಂಗಾಳಿ ಭಾಷೆಯಲ್ಲಿ ಅವರಿಗಿದ್ದ ಪೂರ್ಣಪರಿಚಯ ಇವನ್ನು ನೋಡಿದಾಗ ಅವರು ದಕ್ಷಿಣ ಭಾರತ ಮತ್ತು ಬಂಗಾಳದಲ್ಲಿ ಹೆಚ್ಚು ಕಾಲ ಇದ್ದರೆಂದು ಊಹಿಸಬಹುದು. ಆದರೆ ಅವರ ಸ್ನೇಹಿತರು ಅವರು ತಾರುಣ್ಯದಲ್ಲಿ ತಂಗಿದ್ದ ಒಂದು ಸ್ಥಳದ ವಿಚಾರಕ್ಕೆ ತುಂಬಾ ಪ್ರಾಮುಖ್ಯವನ್ನು ಕೊಡುವರು. ಕಾಥೇವಾಡದಲ್ಲಿರುವ ಗಿರಾರ್ ಶಿಖರದಲ್ಲಿ ಅವರಿಗೆ ಯೋಗಾನುಷ್ಠಾನದಲ್ಲಿ ದೀಕ್ಷೆ ದೊರೆಯಿತೆಂದು ಅವರು ಹೇಳುವರು. ಈ ಪರ್ವತವು ಬೌದ್ಧರಿಗೆ ಬಹಳ ಪವಿತ್ರವಾದ ಸ್ಥಳ. ಅದರ ಬುಡದಲ್ಲಿ ಒಂದು ದೊಡ್ಡ ಬಂಡೆಯ ಮೇಲೆ ಚಕ್ರವರ್ತಿಗಳಲ್ಲೆಲ್ಲಾ ಧರ್ಮದಲ್ಲಿ ಕಿರೀಟಪ್ರಾಯ' ನಾದ ಅಶೋಕನ ಶಾಸನಗಳಲ್ಲಿ ಮೊದಲ ಬಾರಿ ಅರ್ಥ ಮಾಡಲ್ಪಟ್ಟ ಶಾಸನ ಕೆತ್ತಿದೆ. ಅದರ ಕೆಳಗಡೆ ಅದ್ಭುತಾಕಾರದ ಸ್ತೂಪಗಳ ಸಮೂಹ ಅನೇಕ ಶತಮಾನಗಳಿಂದಲೂ ಅರಣ್ಯದಿಂದ ಆಚ್ಛಾದಿತವಾಗಿದೆ. ಇದನ್ನು ಗಿರಾರ್ ಪರ್ವತ ಶ್ರೇಣಿಗೆ ಸೇರಿದ ಗುಡ್ಡಗಳೆಂದು ಭಾವಿಸಿದ್ದರು. ಬೌದ್ಧ ಧರ್ಮ ಈಗ ಹಿಂದೂ ಧರ್ಮದ ಒಂದು ಪರಿಷ್ಕೃತ ರೂಪವೆಂದು ಭಾವಿಸಲಾಗಿದೆ. ಇದು ಈಗಲೂ ಪವಿತ್ರ ಸ್ಥಳವಾಗಿದೆ. ಅನಿರೀಕ್ಷಿತವಾಗಿ ಬೌದ್ಧರು ತಮ್ಮ ಅನಂತರ ಬಂದ ವಿಶ್ವ ವಿಜಯಿಗಳಾದ ಅನುಯಾಯಿಗಳು ನವಹಿಂದೂಧರ್ಮದಲ್ಲಿ ಲೀನವಾಗುವವರೆಗೆ ಶಿಲ್ಪಕಲೆಗೆ ಕೈಹಾಕಲಿಲ್ಲ. ಹಿಂದೂಗಳಿಗೆ ಗಿರಾರ್ ಪರ್ವತ ಪವಿತ್ರ; ಅದು ಅವಧೂತಗುರು ದತ್ತಾತ್ರೇಯರ ಪಾದಧೂಳಿಯ ಸೋಂಕಿನಿಂದ ಪವಿತ್ರವಾಗಿದೆ. ಈಗಲೂ ಕೂಡ ಅದರ ಶಿಖರದ ಮೇಲೆ ಅನೇಕ ಮಹಾತ್ಮರು ಮತ್ತು ಸಿದ್ಧ ಪುರುಷರು ಇರುವರೆಂದೂ, ಇವರ ದರ್ಶನ ಕೆಲವು ಪುಣ್ಯಾತ್ಮರಿಗೆ ಲಭಿಸುವುದೆಂದೂ ಪ್ರತೀತಿ ಇದೆ.</p>
<p>ನಮ್ಮ ತರುಣ ಬ್ರಹ್ಮಚಾರಿಯ ಜೀವನ ಗತಿಯ ಮುಂದಿನ ಸಂಧಿಕಾಲ ಕಾಶಿಯ ಸಮಾಪ ಗಂಗಾತೀರದಲ್ಲಿದೆ. ಅಲ್ಲಿ ಯೋಗಾಭ್ಯಾಸ ಮಾಡುತ್ತಾ ನದಿಯ ಕಡಿದಾದ ದಡದಲ್ಲಿ ಒಂದು ಸಣ್ಣ ಜೋಪಡಿಯಲ್ಲಿ ವಾಸಿಸುತ್ತಿದ್ದ ಸಂನ್ಯಾಸಿಯೊಬ್ಬನ ಶಿಷ್ಯರಾಗಿ ಕಳೆದರೆಂದು ತಿಳಿದುಬರುತ್ತದೆ. ಮುಂದೆ ಗಾಜೀಪುರದ ಬಳಿ ಗಂಗಾತೀರದಲ್ಲಿ ನೆಲದಲ್ಲಿ ಒಂದು ದೊಡ್ಡ ಗುಂಡಿಯನ್ನು ತೋಡಿ ನಮ್ಮ ಸಾಧು ವಾಸಮಾಡತೊಡಗಿದ್ದು ಈ ಯೋಗಿಯನ್ನು ಅನುಕರಣೆ ಮಾಡಿದ್ದುದರ ಫಲ.</p>
<p>ಯೋಗಿಗಳು, ಯಾವಾಗಲೂ ಎಲ್ಲಿ ಶೀತೋಷ್ಣಗಳು ಸಮಸ್ಥಿತಿಯಲ್ಲಿವೆಯೊ, ಎಲ್ಲಿ ಶಬ್ದ ಮನಸ್ಸನ್ನು ಅಸ್ಥಿರಮಾಡುವುದಿಲ್ಲವೋ ಅಂತಹ ಸ್ಥಳಗಳಲ್ಲಿ ಅಥವಾ ಗುಹೆಗಳಲ್ಲಿ ವಾಸಮಾಡುವುದು ಒಳ್ಳೆಯದೆಂದು ಬೋಧಿಸುವರು. ಅದೇ ಸಮಯದಲ್ಲಿ ಅವರು ಕಾಶಿಯಲ್ಲಿ ಒಬ್ಬ ಸಂನ್ಯಾಸಿಯ ಬಳಿ ಅದೈತವನ್ನು ಕಲಿಯುತ್ತಿದ್ದರೆಂದೂ ನಮಗೆ ತಿಳಿದುಬರುತ್ತದೆ.</p>
<p>ಅನೇಕ ವರ್ಷಗಳ ಪರ್ಯಟನ, ಅಧ್ಯಯನ ಸಾಧನೆ ಆದ ಮೇಲೆ ಈ ತರುಣ ಬ್ರಹ್ಮಚಾರಿ ತಾವು ಹುಟ್ಟಿಬೆಳೆದ ಸ್ಥಳಕ್ಕೆ ಹಿಂತಿರುಗಿದರು. ಬಹುಶಃ ಅವರ ಚಿಕ್ಕಪ್ಪ</p>

<!-- 349-5/0354-->
<p>ಜೀವಿಸಿದ್ದಿದ್ದರೆ, ಆ ಬಾಲಕನ ಮುಖವನ್ನು ನೋಡಿ ಪೂರ್ವದಲ್ಲಿ ಒಬ್ಬ ಮಹಾತ್ಮನಾದ ಮಹರ್ಷಿ ತನ್ನ ಮಗನ ಮುಖದಲ್ಲಿ ಯಾವ ಕಾಂತಿಯನ್ನು ಕಂಡು 'ಮಗು, ಇಂದು ನಿನ್ನ ಮುಖ ಬ್ರಹ್ಮತೇಜಸ್ಸಿನಿಂದ ಬೆಳಗುತ್ತಿದೆ' ಎಂದಂತೆ ಹೇಳುತ್ತಿದ್ದನೊ ಏನೊ ! ಆದರೆ ಅಂದು ಅವರನ್ನು ಮನೆಗೆ ಸ್ವಾಗತಿಸಿದವರು ಕೇವಲ ಅವರ ಬಾಲ್ಯ ಸ್ನೇಹಿತರು - ಅವರಲ್ಲಿಯೂ ಸಂಸಾರ ತಾಪತ್ರಯಕ್ಕೆ ಸಿಕ್ಕಿ ಜರ್ಝರಿತರಾಗಿ ಪಾರುಗಾಣದೆ ತೊಳಲುತ್ತಿದ್ದವರೆ ಹೆಚ್ಚು.</p>
<p>ಹಿಂದೆ ಪವಹಾರಿಬಾಬಾ ತಮ್ಮ ಸಹಪಾಠಿಯಾಗಿದ್ದಾಗ, ಆಟದ ಗೆಳೆಯನಾಗಿದ್ದಾಗ, ಅವರನ್ನು ಅವರು ಅರ್ಥಮಾಡಿಕೊಳ್ಳುತ್ತಿದ್ದರು. ಈಗ ಅಂಥವರ ಇಡಿಯ ಶೀಲದಲ್ಲಿ, ವರ್ತನೆಯಲ್ಲಿ ಆದ ಒಂದು ಬದಲಾವಣೆ ಗೂಢವಾದ ಪರಿವರ್ತನೆಯಾಗಿತ್ತು. ಅದು ಅವರಿಗೆಲ್ಲಾ ಭಯಭಕ್ತಿ ಹುಟ್ಟಿಸುವಂತೆ ಇತ್ತು. ಆದರೆ ಅದು ಇತರರಲ್ಲಿ ಯಾವ ಬಗೆಯ ಅನುಸರಿಸಬೇಕೆಂಬ ಉತ್ಸಾಹವನ್ನಾಗಲಿ, ಅನ್ವೇಷಣಾದೃಷ್ಟಿಯನ್ನಾಗಲಿ ಹುಟ್ಟಿಸಲಿಲ್ಲ. ಸಂಸಾರ ತಾಪತ್ರಯಗಳನ್ನು ಮಾರಿಹೋದ ಮಾನವನ ರಹಸ್ಯವಾಗಿತ್ತು ಅವರದು. ಅಷ್ಟೇ ಸಾಕಾಗಿತ್ತು. ಸ್ನೇಹಿತರು ಮತ್ತು ಬಂಧು ಬಾಂಧವರು ಸ್ವಭಾವತಃ ಪವಹಾರಿ ಬಾಬಾರನ್ನು ಗೌರವಿಸಿದರು. ಯಾವ ಪ್ರಶ್ನೆಯನ್ನೂ ಅವರಿಗೆ ಹಾಕಲಿಲ್ಲ. , ಅಷ್ಟರಲ್ಲಿ ಆ ಸಾಧುವಿನ ವಿಲಕ್ಷಣತೆ ಹೆಚ್ಚು ಹೆಚ್ಚಾಗಿ ಸ್ಪಷ್ಟವಾಗತೊಡಗಿತು. ಅವರು ನೆಲದಲ್ಲಿ ಒಂದು ಗುಹೆಯನ್ನು ಕಾಶಿಯಲ್ಲಿದ್ದ ತನ್ನ ಸ್ನೇಹಿತನಂತೆಯೆ ತೋಡಿ ಅದರೊಳಗೆ ಗಂಟೆಗಟ್ಟಲೆ ಇರತೊಡಗಿದರು. ಆಗಲೇ ಊಟದಲ್ಲಿ ಅತಿ ಕಠಿಣವಾದ ಸಂಯಮ ಪ್ರಾರಂಭವಾಯಿತು. ಇಡೀ ದಿನ ಅವರು ತಮ್ಮ ಆಶ್ರಮದ ಕೆಲಸದಲ್ಲಿ ನಿರತರಾಗಿರುತ್ತಿದ್ದರು. ಇಷ್ಟದೇವನಾದ ರಾಮಚಂದ್ರನ ಪೂಜೆಯನ್ನು ಮಾಡುತ್ತಿದ್ದರು. ಒಳ್ಳೆಯ ಭಕ್ಷಗಳನ್ನು ನೈವೇದ್ಯಕ್ಕೆ ತಯಾರಿಸುವರು. ಪಾಕಶಾಸ್ತ್ರದಲ್ಲಿ ಅವರು ಅತಿ ನಿಪುಣರಂತೆ. ಶ್ರೀ ರಾಮಚಂದ್ರನಿಗೆ ಅರ್ಪಿಸಿದ ಪ್ರಸಾದವನ್ನೆಲ್ಲಾ ತಮ್ಮ ಸ್ನೇಹಿತರಿಗೆ ಮತ್ತು ಬಡಬಗ್ಗರಿಗೆ ಹಂಚುತ್ತಿದ್ದರು. ರಾತ್ರಿಯವರೆಗೆ ಅವರ ಸೌಕರ್ಯಗಳನ್ನು ನೋಡಿಕೊಂಡು ಅವರೆಲ್ಲಾ ಹಾಸಿಗೆಯಲ್ಲಿ ಮಲಗಿದ ಮೇಲೆ ಈ ತರುಣರು ಮೆಲ್ಲಗೆ ಗೋಪ್ಯವಾಗಿ ಎದ್ದು, ಗಂಗಾನದಿಯನ್ನು ಈಜಿಕೊಂಡು ಆ ಕಡೆಯ ದಡವನ್ನು ಸೇರುತ್ತಿದ್ದರು. ಅಲ್ಲಿ ಇಡೀ ರಾತ್ರೆಯನ್ನು ಸಾಧನೆಭಜನೆಗಳಲ್ಲಿ ಕಳೆದು ಬೆಳಗ್ಗೆ ಹೊತ್ತಿಗೆ ಮುಂಚೆ ಹಿಂತಿರುಗಿ ಬಂದು ತಮ್ಮ ಸ್ನೇಹಿತರನ್ನೆಲ್ಲಾ ಎಬ್ಬಿಸಿ ಪುನಃ ಯಥಾಪ್ರಕಾರ ನಿತ್ಯ ವಿಧಿಯಲ್ಲಿ, ನಾವು (ಭಾರತದಲ್ಲಿ ) ಹೇಳುವಂತೆ, “ಇತರರ ಸೇವೆ''ಯಲ್ಲಿ ನಿರತರಾಗುತ್ತಿದ್ದರು.</p>
<p>ಈ ಸಮಯದಲ್ಲಿ ತಮ್ಮ ಆಹಾರವನ್ನು ದಿನದಿನಕ್ಕೂ ಕಡಿಮೆ ಮಾಡಿಕೊಳ್ಳುತ್ತಾ ಬಂದರು. ಕಡೆಗೆ ನಿತ್ಯವೂ ಒಂದು ಹಿಡಿ ಬೇವಿನ ಎಲೆ ಅಥವಾ ಕೊಂಚ ಮೆಣಸಿನ ಕಾಳುಗಳನ್ನು ತಿನ್ನುವುದರಲ್ಲೇ ಅವರ ಊಟ ಕೊನೆಗೊಳ್ಳುತ್ತಿತ್ತು. ಅನಂತರ ಅವರು ಪ್ರತಿ ರಾತ್ರಿಯೂ ನದಿಯ ಆಚೆ ದಡದ ಕಾಡುಗಳಿಗೆ ಹೋಗುವುದನ್ನು ನಿಲ್ಲಿಸಿಬಿಟ್ಟು ಹೆಚ್ಚಾಗಿ</p>

<!-- 349-5/0355-->

<p>ತಮ್ಮ ಗುಹೆಯಲ್ಲೇ ಇರತೊಡಗಿದರು. ಅನೇಕ ದಿನಗಳ, ತಿಂಗಳುಗಳವರೆಗೆ ಅವರು ಆ ಗುಂಡಿಯಲ್ಲೇ ಧ್ಯಾನದಲ್ಲಿ ಮುಳುಗಿದ್ದು ಅನಂತರ ಹೊರಗೆ ಬರುತ್ತಿದ್ದರಂತೆ. ಅಷ್ಟೊಂದು ದೀರ್ಘ ಅವಧಿಯಲ್ಲೆಲ್ಲಾ ಅವರು ಏನನ್ನು ತಿಂದು ಜೀವಿಸುತ್ತಿದ್ದರೆಂದು ಯಾರಿಗೂ ಗೊತ್ತಿಲ್ಲ. ಅದಕ್ಕೇ ಜನರು ಅವರನ್ನು ಪವ-ಆಹಾರಿ (ಗಾಳಿಯೇ ಆಹಾರವಾಗಿ ಉಳ್ಳ) ಬಾಬಾ ಎಂದು ಕರೆಯುತ್ತಿದ್ದರು. ಅವರು ಎಂದೂ ತಮ್ಮ ಜೀವಿತಾವಧಿಯಲ್ಲಿ ಆ ಸ್ಥಳವನ್ನು ಬಿಟ್ಟು ಕದಲುತ್ತಿರಲಿಲ್ಲ. ಒಮ್ಮೆ ಮಾತ್ರ ಅವರು ಬಹು ದೀರ್ಘಕಾಲ ಆ ಗುಹೆಯೊಳಗೆ ಇದ್ದುದರಿಂದ ಅವರು ಸತ್ತು ಹೋಗಿರಬೇಕೆಂದು ಎಲ್ಲರೂ ನಿರ್ಧರಿಸಿದ್ದರು. ಆದರೆ ಬಹಳ ಕಾಲದ ಮೇಲೆ ಅವರು ಈಚೆಗೆ ಬಂದು ಅನೇಕ ಮಂದಿ ಸಾಧುಗಳಿಗೆ ಒಂದು ಸಂತರ್ಪಣೆ ನಡೆಸಿದರು. ಅವರು ಧ್ಯಾನಾಸಕ್ತರಾಗಿಲ್ಲದೆ ಇರುವಾಗ ತಮ್ಮ ಗುಹೆಯ ಮುಂದಿದ್ದ ಕೊಠಡಿಯಲ್ಲಿ ಕುಳಿತುಕೊಳ್ಳುತ್ತಿದ್ದರು. ಆ ಸಮಯದಲ್ಲಿ ತಮ್ಮ ಸಂದರ್ಶನಕ್ಕಾಗಿ ಬಂದವರನ್ನು ನೋಡುತ್ತಿದ್ದರು. ಅವರ ಕೀರ್ತಿ ಹಬ್ಬ ತೊಡಗಿತು. ಗಾಜೀಪುರದ ಅಫೀಮು ಇಲಾಖೆಯ ರಾಮ್ ಗಗನ್‌ಚಂದ್ರ ಬಹದ್ದೂರ್ ಎಂಬ ಸಭ್ಯ ಮನುಷ್ಯನ ಸ್ವಾಭಾವಿಕ ಔದಾರ್ಯ ಮತ್ತು ಧಾರ್ಮಿಕಭಾವನೆಯು ಎಲ್ಲರ ಪ್ರೀತಿಗೂ ಪಾತ್ರವಾಗಿವೆ. ಇವರೇ ನನಗೆ ಆ ಸಾಧುಗಳ ಪರಿಚಯಕ್ಕೆ ಕಾರಣರು.</p>
<p>ಭರತಖಂಡದ ಅನೇಕರ ಜೀವನದಂತೆ ಈ ಮನುಷ್ಯನ ಜೀವನದಲ್ಲಿಯೂ ಯಾವ ಗಮನಾರ್ಹವಾದ ವಿಷಯವಾಗಲಿ ಅಥವಾ ಭಾವೋದ್ರೇಕವಾಗುವಂತಹ ಬಾಹ್ಯಕ್ರಿಯೆಯಾಗಲಿ ಇರಲಿಲ್ಲ. ಇದು ಮಾತಿನ ಮೂಲಕವಲ್ಲದೆ ತಮ್ಮ ಶೀಲದಿಂದ ಮಾತ್ರ ಬೋಧಿಸುವ ಭರತಖಂಡದ ಧೈಯದ ಮತ್ತೊಂದು ಉದಾಹರಣೆ. ಯಾವ ಜೀವನ ಸತ್ಯಸ್ವೀಕಾರಕ್ಕೆ ಯೋಗ್ಯವಾಗಿದೆಯೋ ಅದರಲ್ಲಿ ಅದು ಫಲಪ್ರದವಾಗುವುದು. ಈ ಬಗೆಯ ಜನರು ತಮಗೆ ತಿಳಿದಿರುವುದನ್ನು ಬೋಧಿಸುವುದನ್ನು ಸಂಪೂರ್ಣವಾಗಿ ವಿರೋಧಿಸುವರು. ಏಕೆಂದರೆ ಅವರಿಗೆ ಸಾಧನೆಯಿಂದ ಮಾತ್ರ ಸತ್ಯ ಸಾಕ್ಷಾತ್ಕಾರ, ಮಾತಿನಿಂದ ಅಲ್ಲ ಎಂಬುದು ಚೆನ್ನಾಗಿ ಗೊತ್ತಿದೆ. ಅವರಿಗೆ ಧರ್ಮವೆಂದರೆ ನಾವು ಸಮಾಜದಲ್ಲಿ ಹೇಗೆ ನಡೆದುಕೊಳ್ಳ ಬೇಕೆಂಬುದಲ್ಲ. ಅದು ಈ ಜೀವನದಲ್ಲೇಸತ್ಯವನ್ನು ಪಡೆಯುವುದು ಮತ್ತು ಅದನ್ನು ಹುಡುಕುವುದಾಗಿದೆ. ಅವರು ಒಂದು ಕಾಲ ಮತ್ತೊಂದು ಕಾಲಕ್ಕಿಂತ ಪ್ರಶಸ್ತವೆಂದು ಒಪ್ಪಿಕೊಳ್ಳುವುದಿಲ್ಲ. ಅನಂತ ಕಾಲದಲ್ಲಿ ಪ್ರತಿಯೊಂದು ಕ್ಷಣವೂ ಮತ್ತೊಂದರಷ್ಟೆ ಮುಖ್ಯ. ಧರ್ಮದ ಸತ್ಯಗಳನ್ನು ಇಲ್ಲಿ, ಈ ಕ್ಷಣ ನೋಡಬೇಕು, ಕಾಲಾನಂತರದಲ್ಲಿ ಅಲ್ಲ ಎಂದು ಒತ್ತಿ ಹೇಳುವರು.</p>
<p>ಈ ಲೇಖಕನಿಗೆ ಅವರನ್ನು ತಮ್ಮ ಗುಹೆಯಿಂದೇಕೆ ಹೊರಗೆ ಬಂದು ಜಗತ್ತಿಗೆ ಸಹಾಯಮಾಡುತ್ತಿಲ್ಲ ಎಂಬುದರ ಕಾರಣವನ್ನು ಕೇಳುವ ಅವಕಾಶ ದೊರಕಿತ್ತು. ಮೊದಲು ಅವರು ತಮ್ಮ ಸಹಜನಪ್ರಭಾವದಿಂದ ಮತ್ತು ಹಾಸ್ಯಪ್ರವೃತ್ತಿಯಿಂದ ಕೆಳಗೆ ಕಂಡಂತೆ ಖಂಡಿತವಾದ ಉತ್ತರವನ್ನು ನೀಡಿದರು.</p>

<!-- 349-5/0356-->
<p>“ಒಬ್ಬ ದುಷ್ಟನು ತಾನು ಮಾಡಿದ ಅಪರಾಧಕ್ಕಾಗಿ ಹಿಡಿಯಲ್ಪಟ್ಟನು. ಅವನ ಮೂಗನ್ನು ಕತ್ತರಿಸಿ ಹಾಕುವ ಶಿಕ್ಷೆಯಾಯಿತು. ಮೂಗಿಲ್ಲದ ತನ್ನ ಮುಖವನ್ನು ಜಗತ್ತಿಗೆ ತೋರಿಸಲು ನಾಚಿಕೆಪಟ್ಟು ಆ ಮನುಷ್ಯ ತನ್ನಲ್ಲಿಯೇ ತಾನು ಜುಗುಪ್ಪೆಗೊಂಡು ಕಾಡಿಗೆ ಓಡಿ ಹೋದನು. ಅಲ್ಲಿ ಅವನು ನೆಲದ ಮೇಲೆ ಹುಲಿಚರ್ಮವನ್ನು ಹಾಸಿ ಕುಳಿತುಕೊಂಡು ಯಾರಾದರೂ ಅತ್ತ ಕಡೆ ಸುಳಿದರೆ ಸಾಕು, ಧ್ಯಾನಾಸಕ್ತನಾದಂತೆ ನಟಿಸುತ್ತಿದ್ದನು. ಅವನ ಈ ನಡವಳಿಕೆ ಜನರನ್ನು ದೂರ ಹೋಗುವಂತೆ ಮಾಡುವ ಬದಲು ಗುಂಪು ಗುಂಪಾಗಿ ಅವನ ದರ್ಶನಕ್ಕೆ ಬರುವಂತೆ ಮಾಡಿತು. ಇದರಿಂದ ಅವನಿಗೆ ಈ ಅರಣ್ಯ ಜೀವನವೆ ಸುಲಭ ಜೀವನೋಪಾಯವಾಗಿ</p>
<p>ಪರಿಣಮಿಸಿತು. ಹೀಗೆ ವರ್ಷಗಳು ಕಳೆದವು: ಕೊನೆಗೆ ಜನರೆಲ್ಲಾ ಈ ಮೌನಧ್ಯಾನಾಸಕ್ತ ಸಂನ್ಯಾಸಿಯ ಬಾಯಿಂದ ಯಾವುದಾದರೂ ಬೋಧನೆ ಹೊರಬೀಳುವುದೇ ಎಂದು ತವಕಿಸುತ್ತಿದ್ದರು. ಅವರಲ್ಲಿ ಒಬ್ಬ ತರುಣನಂತೂ ಅವನ ಹತ್ತಿರದೀಕ್ಷೆ ಪಡೆಯಲು ತುಂಬಾ ಕಾತರನಾಗಿದ್ದನು. ಆ ಸಂದರ್ಭ ಎಲ್ಲಿಯವರೆಗೆ ಬಂದಿತೆಂದರೆ ಆ ಹಾದಿಯಲ್ಲಿ ಅವನು ಇನ್ನು ಕೊಂಚ ತಡಮಾಡಿದರೂ ಸಂನ್ಯಾಸಿಯ ಕೀರ್ತಿಗೆ ಕಳಂಕ ಬರುವಂತಹ ಸಮಯ ಬಂದಿತು. ಆದ್ದರಿಂದ ಒಂದು ದಿನ, ಅವನು ತನ್ನ ಮೌನವನ್ನು ತ್ಯಜಿಸಿ ಆ ಉತ್ಸಾಹಿ ಯುವಕನಿಗೆ ಮರುದಿನ ಒಂದು ಕ್ಷೌರದ ಕತ್ತಿಯನ್ನು ತರುವಂತೆ ಹೇಳಿದನು. ತನ್ನ ಜೀವನದ ಅತ್ಯಂತ ದೊಡ್ಡ ಆಕಾಂಕ್ಷೆ ಈಡೇರುವುದೆಂಬ ನಿರೀಕ್ಷೆಯಿಂದ ಉಬ್ಬಿಹೋದ ಆ ಯುವಕ ಮಾರನೆಯದಿನ ಬೆಳಗ್ಗೆ ಹೊತ್ತಿಗೆ ಮುಂಚೆಯೇ ಕ್ಷೌರದ ಕತ್ತಿಯೊಡನೆ ಅಲ್ಲಿಗೆ ಬಂದನು. ಮೂಗಿಲ್ಲದ ಆ ಸಂನ್ಯಾಸಿ, ತರುಣನನ್ನು ಆ ಕಾಡಿನ ಒಂದು ನಿರ್ಜನ ಪ್ರದೇಶಕ್ಕೆ ಕರೆದೊಯ್ದು ಕೈಗೆ ಆ ಕ್ಷೌರದ ಕತ್ತಿಯನ್ನು ತೆಗೆದುಕೊಂಡನು. ಒಂದೇ ಏಟಿಗೆ ಆ ತರುಣನ ಮೂಗನ್ನು ಕತ್ತರಿಸಿಹಾಕಿ ಗಂಭೀರಧ್ವನಿಯಿಂದ: 'ಯುವಕನೆ !ಇದೇನನ್ನನ್ನು ಈ ಪಂಥಕ್ಕೆ ಸೇರಲು ಕೊಟ್ಟ ದೀಕ್ಷೆ. ನೀನೂ ಇದನ್ನು ಇತರರಿಗೆ ಸಂದರ್ಭಾನುಸಾರ ಶ್ರದ್ದೆಯಿಂದ ನೀಡು' ಎಂದುಚ್ಚರಿಸಿದನು. ಆ ತರುಣನು ನಾಚಿಕೆಯಿಂದ ಆ ಕಠೋರ ದೀಕ್ಷೆಯ ರಹಸ್ಯವನ್ನು ಬಯಲುಮಾಡಲಾರದೆ ತಾನೂ ತನ್ನ ಶಕ್ತಿಯಿದ್ದಷ್ಟೂ ತನ್ನ ಗುರುವಿನಾಣತಿಯನ್ನು ಪರಿಪಾಲಿಸಿದನು. ಹೀಗೆ ಮೂಗು ಕತ್ತರಿಸಿಹೋದ ಸಂನ್ಯಾಸಿಗಳ ಒಂದು ದೊಡ್ಡ ಪಂಥ ದೇಶದಲ್ಲೆಲ್ಲಾ ಹರಡಿತು. ನಾನೂ ಕೂಡ ಅಂತಹ ಒಂದು ಪಂಗಡ ಸ್ಥಾಪಕನಾಗಬೇಕೆಂದು ಇಚ್ಚಿಸುವೆಯೇನು?'' * ಅನಂತರ ಅವರು ಕೊಂಚ ಗಂಭೀರಭಾವದಲ್ಲಿದ್ದಾಗ ಮತ್ತೊಂದು ಪ್ರಶ್ನೆಗೆ ಈ ಉತ್ತರ ದೊರಕಿತು: 'ಕೇವಲ ಭೌತಿಕ ಸಹಾಯವೊಂದೆ ಸಹಾಯವೆಂದು ಯೋಚಿಸುವೆಯೇನು? ಒಬ್ಬನ ಮನಸ್ಸು ಶರೀರದ ಮೂಲಕ ಕೆಲಸಮಾಡದೆ ಇತರರ ಮೇಲೆ ಪ್ರಭಾವವನ್ನು ಬೀರಲು ಸಾಧ್ಯವಿಲ್ಲವೇ?”</p>
<p>ಮತ್ತೊಂದು ಸಂದರ್ಭದಲ್ಲಿ ಕೇವಲ ಪ್ರಾರಂಭಸ್ಥಿತಿಯಲ್ಲಿ ಇರುವವರು ಮಾತ್ರ ಮಾಡಬೇಕಾದಂತಹ ರಘುನಾಥಜಿ ವಿಗ್ರಹದ ಪೂಜೆ, ಹೋಮಾಗಿಗೆ ಆಹುತಿ ಅರ್ಪಿಸುವುದು ಮುಂತಾದ ಕರ್ಮಗಳನ್ನು ಇವರಂತಹ ಮಹಾಯೋಗಿಗಳು ಆಚರಿಸಬೇಕಾದ ಪ್ರಮೇಯವೇನೆಂದು ಪ್ರಶ್ನಿಸಿದಾಗ ಹೀಗೆಂದು ಉತ್ತರ ಬಂತು:</p>

<!-- 349-5/0357-->

<p>“ಪ್ರತಿಯೊಬ್ಬರೂ ಕರ್ಮವನ್ನು ಕೇವಲ ತಮ್ಮ ಕಲ್ಯಾಣಕ್ಕಾಗಿಯೆ ಮಾಡುವರೆಂದೇಕೆ ಭಾವಿಸುವೆ? ಇತರರಿಗಾಗಿ ಕರ್ಮ ಆಚರಿಸಲಾಗದೆ?''</p>
<p>ಅವರ ಜೀವನದಲ್ಲಿ ಮತ್ತೊಂದು ಘಟನೆಯನ್ನು ಎಲ್ಲರೂ ಕೇಳಿರುವರು. ಒಮ್ಮೆ ಕಳ್ಳನೊಬ್ಬ ಅವರ ಆಶ್ರಮಕ್ಕೆ ಕದಿಯಲು ಬಂದಿದ್ದ. ಈ ಸಂನ್ಯಾಸಿಯನ್ನು ನೋಡಿದೊಡನೆಯೆ ಭಯಪಟ್ಟು ತಾನು ಕದ್ದಿದ್ದ ಸಾಮಾನುಗಳ ಗಂಟನ್ನು ಹಿಂದೆಯೆ ಬಿಟ್ಟು ಓಡಿಹೋದ. ಆ ಸಂನ್ಯಾಸಿ ಗಂಟನ್ನು ಹೊತ್ತುಕೊಂಡು ಕಳ್ಳನನ್ನು ಅನುಸರಿಸುತ್ತ ಅನೇಕ ಮೈಲುಗಳವರೆಗೆ ಅವನ ಹಿಂದೆಯೇ ಪ್ರಯಾಸದಿಂದ ಓಡಿ ಕಳ್ಳನ ಬಳಿಗೆ ಬಂದರು. ಆ ಗಂಟನ್ನು ಕಳ್ಳನ ಪಾದದೆಡೆ ಇಟ್ಟು ಕೈಜೋಡಿಸಿ, ಕಣ್ಣೀರು ತುಂಬಿ ತಾವು ಅವನ ಕೆಲಸಕ್ಕೆ ಆತಂಕ ಉಂಟುಮಾಡಿದುದಕ್ಕಾಗಿ ಕ್ಷಮೆಯನ್ನು ಕೇಳಿಕೊಂಡರು. ಆ ಗಂಟು ಕಳ್ಳನಿಗೇ ಸೇರಿದ್ದು, ತನಗೆ ಸೇರಿಲ್ಲದುದರಿಂದ ಆ ಗಂಟನ್ನು ಖಂಡಿತವಾಗಿಯೂ ಸ್ವೀಕರಿಸಬೇಕೆಂದು ಕಳ್ಳನನ್ನು ಬೇಡಿಕೊಂಡರು.</p>
<p>ಆ ಸಾಧುವನ್ನು ಒಮ್ಮೆ ಒಂದು ನಾಗರಹಾವು ಕಚ್ಚಿತು. ಅನೇಕ ಗಂಟೆಗಳ ಕಾಲ ಎಲ್ಲರೂ ಅವರು ಸತ್ತುಹೋದರೆಂದು ಕೈಬಿಟ್ಟಿದ್ದರು. ಪುನಃ ಪ್ರಜ್ಞೆ ಬಂದಾಗ ಅವರ ಸ್ನೇಹಿತರು ಆ ವಿಚಾರವಾಗಿ ಪ್ರಶ್ನಿಸಲಾಗಿ 'ಆನಾಗರಹಾವು ನನ್ನ ಪ್ರಿಯತಮನಿಂದ ಬಂದ ದೂತ'' ಎಂದು ಮಾತ್ರ ಹೇಳಿದರೆಂದು ನಂಬಲರ್ಹವಾದ ಕಡೆಯಿಂದ ತಿಳಿದುಬಂದಿದೆ.</p>
<p>ಅವರ ಸ್ವಭಾವಸಹಜವಾದ ಅತ್ಯುತ್ಕಟಪ್ರೇಮ ಮತ್ತು ಸಾಧು ಸ್ವಭಾವವನ್ನು ತಿಳಿದು ನಮಗೆ ಇದನ್ನು ನಿಜವಾಗಿಯೂ ನಂಬುವಂತಾಯಿತು. ಅವರಿಗೆ ಬಂದ ಎಲ್ಲಾ ಬಗೆಯ ರೋಗರುಜಿನಗಳೂ ಅವರ ಪ್ರಿಯತಮನಿಂದ ಬಂದ ದೂತ'ರಾಗಿದ್ದುವು. ಆ ನೋವಿನ ಬಾಧೆಯಿಂದ ತಾವು ಯಾತನೆ ಪಡುತ್ತಿರುವಾಗಲೂ ಯಾರಾದರೂ ಅವರನ್ನು ಬೇರೆ ಹೆಸರಿನಿಂದ ಕರೆದರೆ ಅವರಿಗೆ ಸಹಿಸಲಾಗುತ್ತಿರಲಿಲ್ಲ. ಈ ನೀರವ ಪ್ರೇಮ ಮತ್ತು ಮಾಧುರ್ಯ ಅವರ ಸುತ್ತುಮುತ್ತಲಿನ ಜನರನ್ನೆಲ್ಲಾ ಮುಗ್ಧಗೊಳಿಸಿತು. ಆ ಊರಿನ ಅಕ್ಕಪಕ್ಕದ ಹಳ್ಳಿಗಳ ಮೂಲಕ ಪ್ರಯಾಣ ಮಾಡಿದವರು ಈ ಅದ್ಭುತ ವ್ಯಕ್ತಿಯ ಮೌನಪ್ರಭಾವಕ್ಕೆ ಸಾಕ್ಷಿ.</p>
<p>ಕೊನೆಕೊನೆಗೆ ಅವರು ಯಾರಿಗೂ ಕಾಣಿಸಿಕೊಳ್ಳುವುದನ್ನು ಬಿಟ್ಟು ಬಿಟ್ಟರು. ಆ ನೆಲದೊಳಗಡೆ ಇದ್ದ ವಿಶ್ರಾಂತಿ ಸ್ಥಳದಿಂದ ಹೊರಗೆ ಬಂದಾಗ ಮುಚ್ಚಿದ ಬಾಗಿಲಿನ ಒಳಗಡೆಯಿಂದ ಜನರೊಡನೆ ಮಾತುಕತೆಯಾಡುತ್ತಿದ್ದರು. ಹೋಮಾಗ್ನಿಯಲ್ಲಿ ನೈವೇದ್ಯವನ್ನರ್ಪಿಸಿದಾಗ ಬರುವ ಹೊಗೆ ಅಥವಾ ಪೂಜೆಗಾಗಿ ವಸ್ತುಗಳನ್ನು ಸಿದ್ದ ಪಡಿಸುವ ಶಬ್ದ ಇವು ಮಾತ್ರ ಅವರು ಭೂಮಿಯೊಳಗಿನಿಂದ ಮೇಲಕ್ಕೆ ಬಂದಿರುವುದನ್ನು ಸೂಚಿಸುತ್ತಿದ್ದುವು.</p>
<p>ಅವರು ಯಾವ ಕೆಲಸವನ್ನೇ ಮಾಡುತ್ತಿರಲಿ ಅದು ಎಷ್ಟೇ ಸಣ್ಣ ಕೆಲಸವಾಗಿದ್ದರೂ ಆ ಕಾಲದಲ್ಲಿ ಅದರಲ್ಲೇ ಸಂಪೂರ್ಣವಾಗಿ ಮಗ್ನರಾಗಿರುತ್ತಿದ್ದರು. ಇದು ಅವರ ಒಂದು</p>

<!-- 349-5/0358-->
<p>ಅಸಾಧಾರಣ ವೈಶಿಷ್ಟ್ಯ. ಶ್ರೀ ರಘುನಾಥಜೀಯ ಪೂಜೆಯನ್ನು ಎಷ್ಟು ಏಕಾಗ್ರತೆಯಿಂದ ಮತ್ತು ಶ್ರದ್ದೆಯಿಂದ ಮಾಡುತ್ತಿದ್ದರೂ ಅಷ್ಟೇ ಗಮನವನ್ನು ಒಂದು ತಾಮ್ರದ ಚೊಂಬನ್ನು ತೊಳೆಯುವುದಕ್ಕೂ ಕೊಡುತ್ತಿದ್ದರು. ಅವರು ಒಮ್ಮೆ ನನಗೆ ಹೇಳಿದರು: "ದಾರಿಯನ್ನು ಗುರಿಯೆಂದೇ ತಿಳಿದು ಪ್ರೇಮದಿಂದ ಮತ್ತು ಶ್ರದ್ದೆಯಿಂದ ನೋಡಬೇಕು.'' ಕರ್ಮರಹಸ್ಯಕ್ಕೆ ಅವರೇ ಅತ್ಯುತ್ತಮ ಉದಾಹರಣೆಯಾಗಿದ್ದರು.</p>
<p>ಅವರ ದೈನ್ಯ, ನಾವು ಯಾವುದನ್ನು ಯಾತನೆ, ಸಂಕಟ ಅಥವಾ ಆತ್ಮತುಚೀಕರಣ ಎನ್ನುತ್ತೇವೆಯೋ ಅದಕ್ಕೆ ಸಂಬಂಧಪಟ್ಟುದಲ್ಲ. ಅದನ್ನು ಅವರು ಒಮ್ಮೆ ನಮಗೆ ಸುಂದರವಾಗಿ ವರ್ಣಿಸಿದರು: 'ಓ!ದೊರೆಯೆ, ಯಾರು ನಿರ್ಗತಿಕರೋ ಅವರಿಗೆ ದೇವರೇ ಐಶ್ವರ್ಯ - ಹೌದು; ಯಾರು ಒಡೆತನದ ಆಸೆಯನ್ನೆಲ್ಲಾ, ತನ್ನ ಆತ್ಮನ ಒಡೆತನವನ್ನೂ ತ್ಯಜಿಸಿರುವರೋ ಅಂತಹವರಿಗೆ.'' ಈ ಮಾತು ಆತ್ಮ ಸಾಕ್ಷಾತ್ಕಾರದ ಸಹಜಸ್ವಭಾವದಿಂದ ಉದ್ಭವಿಸಿದ್ದು. - ಅವರು ಎಂದೂ ಮತ್ತೊಬ್ಬರಿಗೆ ಪ್ರತ್ಯಕ್ಷವಾಗಿ ಬೋಧಿಸಿದವರಲ್ಲ. ಏಕೆಂದರೆ ಅವರು ಇದರಿಂದ ಆಚಾರ್ಯಪಟ್ಟವಹಿಸಿ ಮತ್ತೊಬ್ಬನಿಗಿಂತ ಮಹತ್ವದ ಸ್ಥಾನದಲ್ಲಿರುವನೆಂದು ಭಾವಿಸುವಂತಾಗುವುದೆಂದು ಭಾವಿಸಿದ್ದರು. ಆದರೆ ಒಮ್ಮೆ ಆ ಚಿಲುಮೆಯನ್ನು ಸ್ಪರ್ಶಿಸಿದರೆ ಸಾಕು, ಅನಂತ ಜ್ಞಾನಝರಿ ಉಕ್ಕಿ ಹರಿಯುತ್ತಿತ್ತು. ಆದರೆ ಯಾವಾಗಲೂ ಉತ್ತರ ಮಾತ್ರ ಪರೋಕ್ಷವಾಗಿರುತ್ತಿತ್ತು. - ನೋಡುವುದಕ್ಕೆ ಅವರು ಎತ್ತರವಾಗಿ ಮೈತುಂಬಿಕೊಂಡಿದ್ದರು. ಅವರಿಗೆ ಒಂದೇ ಕಣ್ಣಿತ್ತು. ಅವರು ತಮ್ಮ ನಿಜವಾದ ವಯಸ್ಸಿಗಿಂತ ಚಿಕ್ಕ ಪ್ರಾಯದವರಾಗಿ ಕಾಣಿಸುತ್ತಿದ್ದರು. ಅವರ ಧ್ವನಿ ಅತ್ಯಂತ ಮಧುರವಾಗಿತ್ತು. ಅವರ ಜೀವನದ ಕೊನೆಯ ಹತ್ತು ವರ್ಷಗಳಲ್ಲಿ ಅವರು ಸಂಪೂರ್ಣವಾಗಿ ಜನಗಳ ದೃಷ್ಟಿಯಿಂದ ದೂರವಾಗಿದ್ದರು. ಅವರ ಕೊಠಡಿಯ ಬಾಗಿಲಿನ ಹಿಂದೆ ಕೆಲವು ಆಲೂಗೆಡ್ಡೆಗಳು ಮತ್ತು ಕೊಂಚ ಬೆಣ್ಣೆ ಇವನ್ನು ಇಡುತ್ತಿದ್ದರು. ಕೆಲವು ವೇಳೆ ರಾತ್ರಿ ಹೊತ್ತಿನಲ್ಲಿ ಅವರು ಸಮಾಧಿಯಲ್ಲಿಲ್ಲದ ವೇಳೆ ನೆಲದ ಮೇಲ್ಗಡೆ ಇದ್ದಾಗ ಅವನ್ನು ತೆಗೆದುಕೊಳ್ಳುತ್ತಿದ್ದರು. ಗುಹೆಯೊಳಗೆ ಇದ್ದಾಗ ಅವರಿಗೆ ಇವೂ ಬೇಕಾಗಿ ಇರಲಿಲ್ಲ. ಹೀಗೆ ಅವರ ಮೌನಜೀವನ ಸಾಗಿತ್ತು. ಅವರು ಯೋಗಶಾಸ್ತ್ರಕ್ಕೆ ಪ್ರಮಾಣವಾಗಿದ್ದರು. ಪಾವಿತ್ರ್ಯ, ನಮ್ರತೆ, ಪ್ರೇಮದಸಚೇತನ ಉದಾಹರಣೆಯಂತಿತ್ತು ಅವರ ಬಾಳು ಮೇಲೆದ್ದ ಹೊಗೆಸಮಾಧಿಯಿಂದ ಜಾಗ್ರತಾವಸ್ಥೆಗೆ ಬರುವುದನ್ನು ಸೂಚಿಸುವಂತೆ ಇತ್ತು ಎಂದು ಹಿಂದೆಯೆ ಹೇಳಿರುವೆನು. ಆ ಹೊಗೆಯಿಂದ ಒಂದು ದಿನ ಸುಟ್ಟಮಾಂಸದ ವಾಸನೆ ಬಂದಿತು. ನೆರೆಹೊರೆಯವರು ಏನಾಗುತ್ತಿದೆ ಎಂಬುದನ್ನು ಊಹಿಸಲಾರದೆ ಹೋದರು ! ಆದರೆ ಯಾವಾಗ ವಾಸನೆ ಅಸಹನೀಯವಾಯಿತೊ, ಹೊಗೆ ವಿಪುಲವಾಯಿತೊ ಆಗ ಅವರು ಬಾಗಿಲನ್ನು ಒಡೆದರು. ಆ ಮಹಾಯೋಗಿಹೋಮಾಗ್ನಿಗೆ ತನ್ನನ್ನೇ ಕಡೆಯ ಆಹುತಿಯಾಗಿ ಅರ್ಪಿಸಿಕೊಂಡಿದ್ದುದನ್ನು ನೋಡಿದರು. ಸ್ವಲ್ಪ ಹೊತ್ತಿನಲ್ಲಿಯೇ ಅವರ ದೇಹ ಒಂದು ಬೊಗಸೆ ಬೂದಿಯಾಯಿತು. 'ಮಹಾತ್ಮರ ಕರ್ಮಗಳನ್ನು ಮೂಢರು ನಿಂದಿಸುವರು.</p>

<!-- 349-5/0359-->

<p>ಏಕೆಂದರೆ ಅವು ಅಸಾಧಾರಣವಾದುವುಗಳು. ಕರ್ಮಗಳ ಹಿಂದಿನ ಕಾರಣ ಮಾನವಾನ್ವೇಷಣೆಗೆ ಮಾರಿದುದು'' ಎಂಬ ಕಾಳಿದಾಸನ ಮಾತುಗಳನ್ನು ನೆನಪಿನಲ್ಲಿಟ್ಟುಕೊಳ್ಳೋಣ.</p>
<p>ನಾವು ಅವರನ್ನು ತಿಳಿದುಕೊಂಡಿರುವ ಮಟ್ಟಿಗೆ ಆ ಸಾಧುಗಳಿಗೆ ತಮ್ಮ ಕಡೆಯ ಗಳಿಗೆ ಬಂದಿತೆಂದು ಗೊತ್ತಾಗಿರಬಹುದು, ಸತ್ತ ಮೇಲೆ ಯಾರಿಗೂ ತೊಂದರೆ ಕೊಡಲಿಚ್ಚಿಸದೆ, ಸಂಪೂರ್ಣವಾಗಿ ತನ್ನ ದೇಹ ಮನಸ್ಸುಗಳು ತಮ್ಮ ವಶದಲ್ಲಿ ಇದ್ದಾಗಲೇ, ಆರ್ಯನ ಅಂತಿಮ ತ್ಯಾಗವನ್ನು ನೆರವೇರಿಸಬಹುದೆಂದು ಮಾತ್ರ ನಾವು ಹೇಳಬಹುದು.</p>
<p>ಈಗ ಬರೆಯುತ್ತಿರುವಲೇಖಕ ಸ್ವರ್ಗಸ್ಥನಾದಸಾಧುವಿಗೆ ಅತ್ಯಂತ ಕೃತಜ್ಞನಾಗಿದ್ದಾನೆ. ಎಷ್ಟೇ ಅನರ್ಹನಾಗಿದ್ದರೂ ತಾನು ಪ್ರೀತಿಸಿದ, ಸೇವಿಸಿದ, ಪ್ರಪಂಚದ ಪ್ರಖ್ಯಾತ ಮಹಾತ್ಮರಲ್ಲೊಬ್ಬರ ಜ್ಞಾಪಕಾರ್ಥವಾಗಿ ಈ ಲೇಖನವನ್ನು ಸಮರ್ಪಿಸುವೆನು.</p>

<!-- 349-5/0360-->
<p>೧೩. ಆರ್ಯರು ಮತ್ತು ತಮಿಳರು*</p>
<p>ಭರತಖಂಡವು ಒಂದು ವಿಚಿತ್ರವಾದ ಮಾನವಕುಲದ ಪ್ರದರ್ಶನಾಲಯ ! ಇತ್ತೀಚೆಗೆ ಕಂಡುಹಿಡಿದ ಅರ್ಧಕಪಿ ಅರ್ಧ ಮಾನವನ ಅಸ್ಥಿಪಂಜರ (ಸುಮಾತ್ರ ಸಂಬಂಧ) ಹುಡುಕಿದರೆ ಭರತಖಂಡದಲ್ಲಿಯೂ ಸಿಕ್ಕಬಹುದು. ಡಾಲ್‌ಮೆನ್ ಕೂಡ ಇಲಿ ಇಲ್ಲದೇ ಇಲ್ಲ. ಕಲ್ಲಿನ ಆಯುಧ ಎಲ್ಲಿ ಅಗೆದರೂ ಸಿಗಬಹುದು, ಸರೋವರದ ವಾಸಿಗಳು, ನದೀತೀರದ ವಾಸಿಗಳು ಇಲ್ಲಿ ಒಂದು ಕಾಲದಲ್ಲಿ ಬೇಕಾದಷ್ಟು ಇದ್ದರು ಎಂದು ತೋರುವುದು. ಗುಹೆಯಲ್ಲಿ ವಾಸಿಸುವ ಜನರು, ಮರದ ಎಲೆಗಳನ್ನು ಉಟ್ಟುಕೊಳ್ಳುವವರು ಈಗಲೂ ಇರುವರು. ಕಾಡಿನಲ್ಲಿ ವಾಸಿಸುತ್ತಿದ್ದ ಅರೆನಾಗರಿಕ ಜನರು ದೇಶದ ಅನೇಕ ಕಡೆಗಳಲ್ಲಿ ಇರುವರು. ಅನಂತರ ಬಂದ ಬೇಕಾದಷ್ಟು ಚಾರಿತ್ರಿಕ ಜನಾಂಗದ ವಿಭಾಗಗಳಿವೆ - ನಿಗ್ರಿಟೊಕೊಲೇರಿಯನ್, ದ್ರಾವಿಡ ಮತ್ತು ಆರ್ಯ. ಇವುಗಳಲ್ಲಿ ಕಾಲ ಕಾಲಕ್ಕೆ ನಮಗೆ ತಿಳಿದ ಜನಾಂಗಗಳೆಲ್ಲವೂ ಮಿಶ್ರವಾಗಿವೆ - ನಮಗೆ ತಿಳಿಯದ ಜನಾಂಗಗಳೂ ಮಿಶ್ರವಾಗಿವೆ. ಮಂಗೋಲಾಯ್ ವಿಭಾಗಕ್ಕೆ ಸೇರಿದ ಮಂಗೋಲಿಯನ್ನರು, ಟಾರ್ಟರು, ಮತ್ತು ಭಾಷಾಶಾಸ್ತ್ರಜ್ಞರು ಕರೆಯುವ ಆರ್ಯರು ಇವರೆಲ್ಲಾ ಸೇರಿರುವರು. ಇಲ್ಲಿ ಪಾರ್ಸಿಗಳು ಇರುವರು, ಗ್ರೀಕರು ಇರುವರು, ಯೂಂಗ್ನಿ, ಹಣ, ಚಿನ್, ಸಿಥಿಯನ್ ಮತ್ತು ಯಹೂದ್ಯರು, ಪಾರ್ಸಿಗಳು, ಅರಬ್ಬರು, ವೈಕಿಂಗ್ ಮತ್ತು ಜರ್ಮನ್ ಕಾಡಿನ ಜನಾಂಗದವರೆಗೆ (ಅವರನ್ನು ಇನ್ನೂ ಜೀರ್ಣಿಸಿಕೊಂಡಿಲ್ಲ ) ಇವರುಗಳೆಲ್ಲಾ ಒಟ್ಟಿಗೆ ಕಲೆತು ಒಂದು ಜನಾಂಗವಾಗಿರುವರು. ಇದೊಂದು ಮಾನವ ಸಮುದ್ರ, ಹಲವು ಜನಾಂಗಗಳ ಅಲೆಗಳಿಂದ ಕೂಡಿದೆ. ಈ ಅಲೆಗಳು ಏಳುತ್ತ ಬೀಳುತ್ತ ಹೋರಾಡುತ್ತಾ ತಮ್ಮ ಆಕಾರವನ್ನು ಯಾವಾಗಲೂ ಬದಲಾಯಿಸುತ್ತಿವೆ. ಮೇಲೆದ್ದು, ಮುನ್ನುಗಿ:ಸಣ್ಣ ಸಣ್ಣ ಅಲೆಗಳನ್ನು ನುಂಗಿ ಪುನಃಸಾಗರದೊಳಗೆ ಐಕ್ಯವಾಗುತ್ತಿವೆ. ಇದೇ ಭರತಖಂಡದ ಇತಿಹಾಸ,</p>
<p>ಈ ಪ್ರಕೃತಿಯ ಉನ್ಮತ್ತತೆಯ ಮಧ್ಯದಲ್ಲಿ ಇವುಗಳಲ್ಲಿ ಹೋರಾಡುತ್ತಿದ್ದ ಒಂದು ಗುಂಪು ಒಂದು ಮಾರ್ಗವನ್ನು ಕಂಡುಹಿಡಿಯಿತು. ಅದು ತನ್ನ ಉತ್ತಮ ಸಂಸ್ಕೃತಿಯಿಂದ ಭರತಖಂಡದ ಬಹುಭಾಗ ಮಾನವರನ್ನು ತನ್ನ ಆಡಳಿತದೊಳಗೆ ಸೆಳೆದುಕೊಂಡಿತು. ಆ ಉತ್ತಮ ಜನಾಂಗದವರು ತಾವು ಆರ್ಯರೆಂದು ನಾಮಕರಣ ಮಾಡಿಕೊಂಡರು. ಅವರ ಮಾರ್ಗವೇ ವರ್ಣಾಶ್ರಮಾಚಾರ. ಆರ್ಯರು ತಿಳಿದೋ, ತಿಳಿಯದೆಯೋ ಹಲವು ಹಕ್ಕುಗಳನ್ನು ತಮಗೆ ಇಟ್ಟುಕೊಂಡರು. ಆದರೂ ವರ್ಣಾಶ್ರಮ ಸಂಸ್ಥೆ ಯಾವಾಗಲೂ ಬದಲಾಯಿಸುವ ಸ್ಥಿತಿಯಲ್ಲಿತ್ತು. ಸಂಸ್ಕೃತಿಯಲ್ಲಿ ತುಂಬಾ ಕೆಳಮಟ್ಟದಲ್ಲಿದ್ದ ಜನಾಂಗ ಮೇಲೆ ಬರುವುದಕ್ಕೆ ಕಟ್ಟುಗಳನ್ನು ತುಂಬಾ ಸಡಿಲಿಸಿತ್ತು.</p>
<p>ಇದು ಭರತಖಂಡಕ್ಕೆಲ್ಲಾ ಒಂದು ಮಾರ್ಗದರ್ಶನವನ್ನು ತಾತ್ವಿಕವಾಗಿಯಾದರೂ ನೀಡಿತು. ಆ ಮಾರ್ಗದರ್ಶನ ಐಶ್ವರ್ಯವಲ್ಲ, ಖಡ್ಗ ಬಲವಲ್ಲ, ಬುದ್ದಿ ಬಲ. ಅದು *<span class="en"> C.W, Vol. IV, P. 296</span></p>

<!-- 349-5/0361-->

<p>ಆಧ್ಯಾತ್ಮಿಕ ಜೀವನದಿಂದ ಪರಿಶುದ್ಧವಾದ, ನಿಗ್ರಹಿಸಲ್ಪಟ್ಟ ಬುದ್ದಿಯ ನೇತೃತ್ವ. ಭರತಖಂಡದ ಮಾರ್ಗದರ್ಶಕ ಜಾತಿ ಎಂದರೆ ಬ್ರಾಹ್ಮಣ.</p>
<p>ತೋರಿಕೆಗೆ ಇತರ ದೇಶದ ಸಾಮಾಜಿಕ ನಿಯಮಗಳಿಗಿಂತ ಬೇರೆ ಇದ್ದಂತೆ ಕಂಡರೂ, ಅದನ್ನು ಚೆನ್ನಾಗಿ ಪರೀಕ್ಷಿಸಿನೋಡಿದರೆ, ಆರ್ಯರ ವರ್ಣಾಶ್ರಮವು ಎರಡು ವಿಷಯಗಳಲ್ಲಿ ವಿನಃ ಬೇರೆ ಯಾವುದರಲ್ಲಿಯೂ ಭಿನ್ನವಾಗಿರುವಂತೆ ಕಾಣುವುದಿಲ್ಲ. ಮೊದಲನೆ ವ್ಯತ್ಯಾಸವೇ ಇದು: ಇತರ ದೇಶಗಳಲ್ಲೆಲ್ಲಾ ಶ್ರೇಷ್ಠ ಗೌರವ ಸಿಕ್ಕುವುದು ಖಡ್ಡಧಾರಿಯಾದ ಕ್ಷತ್ರಿಯನಿಗೆ, ರೋಮಿನ ಪೋಪ್ ತನ್ನ ವಂಶದವರು ರೈನ್ ನದೀತೀರದಲ್ಲಿದ್ದ ಯಾವುದೊ ಪಾಳೆಯಗಾರರ ವಂಶಕ್ಕೆ ಸೇರಿದವರು ಎಂಬುದನ್ನು ಸಂತೋಷದಿಂದ ತೋರಿಸುವನು. ಆದರೆ ಭರತಖಂಡದಲ್ಲಿ ಶ್ರೇಷ್ಠ ಗೌರವ ಸಿಕ್ಕುವುದು ಶಾಂತಜೀವಿಗೆ - ಶರ್ಮನ್, ಬ್ರಾಹ್ಮಣ, ಬ್ರಹ್ಮನಿಗಾಗಿ ಬಾಳುವವನಿಗೆ, ಭರತಖಂಡದಮಹಾಪ್ರಖ್ಯಾತನಾದ ರಾಜನೂ ಕೂಡ ತನ್ನ ಪೂರ್ವಿಕರು ಕಾಡಿನಲ್ಲಿ ನಿವೃತ್ತಿ ಜೀವನವನ್ನು ಕೈಕೊಂಡು, ಯಾವ ಐಶ್ವರ್ಯವೂ ಇಲ್ಲದೆ, ತನ್ನ ನಿತ್ಯ ಜೀವನಕ್ಕೆ ಬೇಕಾದುದಕ್ಕೆಲ್ಲಾ ಹಳ್ಳಿಯವರನ್ನೇ ನೆಚ್ಚಿದ್ದು ತನ್ನ ಜೀವನವನ್ನೆಲ್ಲಾ, ಈ ಜೀವನ ಮತ್ತು ನಂತರದ ಜೀವನದ ಸಮಸ್ಯೆಗಳನ್ನು ಬಗೆಹರಿಸಲು ಅರ್ಪಿಸಿದ್ದವರ ಕುಲಕ್ಕೆ ತಾನು ಸೇರಿದವನು ಎಂಬುದನ್ನು ತೋರಲು ತೃಪ್ತಿಪಡುವನು.</p>
<p>ಎರಡನೆಯ ವ್ಯತ್ಯಾಸವೇ ಸಮಾಜದ ಏಕಾಂಶದ ವಿಷಯವನ್ನು ಕುರಿತದ್ದು. ಇತರ ದೇಶದಲ್ಲಿರುವ ಜಾತಿ ನಿಯಮ ಒಬ್ಬ ಸ್ತ್ರೀಯನ್ನೂ ಪುರುಷನನ್ನೂ ಏಕಾಂಶವಾಗಿ ಭಾವಿಸುವುದು. ಐಶ್ವರ್ಯ, ಅಧಿಕಾರ, ಬುದ್ದಿ ಅಥವಾ ಸೌಂದರ್ಯ ಇದ್ದರೆ ತಾನು ಯಾವಹೀನಕುಲದಲ್ಲಿದ್ದರೂ ಚಿಂತೆ ಇಲ್ಲ. ಅವನು ಸಮಾಜದಲ್ಲಿ ಎಷ್ಟು ಮೇಲಕ್ಕಾದರೂ ಹೋಗಬಹುದಾಗಿತ್ತು. ಆದರೆ ಭರತಖಂಡದಲ್ಲಿ ಒಂದು ಜಾತಿಗೆ ಸೇರಿದ ಜನರೆಲ್ಲಾ ಒಂದು ಯೂನಿಟ್ <span class="en">(unit) </span>ಆಗಿದ್ದರು.</p>
<p>- ಇಲ್ಲಿಯೂ ಕೂಡ ವ್ಯಕ್ತಿಗೆ ಎಂತಹ ಕೀಳುಕುಲದಲ್ಲಿದ್ದರೂ ಮೇಲು ಕುಲಕ್ಕೆ ಬರಲು, ಶ್ರೇಷ್ಠ ಕುಲದ ಶಿಖರಕ್ಕೆ ಏರಲು ಸಾಧ್ಯವಿದೆ. ಆದರೆ ಪರ ಹಿತಚಿಂತನೆಯ ಈ ದೇಶದಲ್ಲಿ ತನ್ನೊಂದಿಗೆ ಇಡೀ ಜಾತಿಯನ್ನು ಮೇಲಕ್ಕೆ ಒಯ್ಯಬೇಕಾಗಿದೆ. - ಇಲ್ಲಾದರೋ ನೀವು ನಿಮ್ಮಲ್ಲಿರುವ ಐಶ್ವಯ್ಯ ಅಧಿಕಾರ ಮುಂತಾದವುಗಳಿಂದ ನಿಮ್ಮ ಜಾತಿಯವರನ್ನು ಬಿಟ್ಟು ನಿಮಗಿಂತ ಮೇಲಿರುವವರೊಂದಿಗೆ ಬೆರೆಯಲಾರಿರಿ. ಯಾರು ನಿಮಗೆ ಈಗ ಬರುವ ಒಳ್ಳೆಯದಕ್ಕೆ ಸಹಾಯ ಮಾಡಿದರೆ ಅವರಿಗೆ ಏನನೂ ಕೊಡದೆ ತಾತಾರದಿಂದ ಅವರನ್ನು ನೋಡಲಾಗುವುದಿಲ್ಲ. ನೀವು ಉತ್ತಮ ವರ್ಣಕ್ಕೆ ಹೋಗಬೇಕಾದರೆ, ಈಗ ನೀವಿರುವ ಜಾತಿಯನ್ನೆಲ್ಲಾ ಆ ವರ್ಣಕ್ಕೆ ಏರುವಂತೆ ಮಾಡಬೇಕು. ಆಗ ನಿಮ್ಮ ಪುರೋಗಮನವನ್ನು ತಡೆಯುವುದು ಯಾವುದೂ ಇರುವುದಿಲ್ಲ.</p>
<p>ಇದು ಭಾರತೀಯವಾದ ಒಟ್ಟುಗೂಡಿಸುವ ವಿಧಾನ, ಅನಾದಿಕಾಲದಿಂದಲೂ ಇದು ಆಗುತ್ತಿದೆ. ಎಲ್ಲಾ ಕಡೆಗಿಂತ ಇಂಡಿಯಾ ದೇಶದಲ್ಲಿ ಆರ ಮತ್ತು ದ್ರಾವಿಡ ಎಂಬ</p>

<!-- 349-5/0362-->
<p>ಪದಗಳು ಕೇವಲ ಭಾಷಾಶಾಸ್ತ್ರದ ದೃಷ್ಟಿಯಿಂದ ಮಾತ್ರ ಮುಖ್ಯವಾಗಿವೆ. ಕಪಾಲ ಶಾಸ್ತ್ರಜ್ಞರ <span class="en">(craniology) </span>ದೃಷ್ಟಿಯಿಂದ ಕೆಲಸಮಾಡುವುದಕ್ಕೆ ಇಲ್ಲಿ ಸಾಕಷ್ಟು ಸಾಮಗ್ರಿ ಸಿಕ್ಕದಾಗಿವೆ.</p>
<p>ಬ್ರಾಹ್ಮಣ, ಕ್ಷತ್ರಿಯ ಮುಂತಾದ ಹೆಸರುಗಳು ಕೂಡ ಹಾಗೆಯೆ. ಯಾವಾಗಲೂ ವ್ಯತ್ಯಾಸವಾಗುತ್ತಿರುವ ಒಂದು ವರ್ಣದ ಸ್ಥಿತಿಯನ್ನು ಮಾತ್ರ ಇದು ವಿವರಿಸುವುದು. ಅದು ಆಗಲೇ ಒಂದು ಗುರಿಯನ್ನು ಮುಟ್ಟಿದ ಮೇಲೂ ಇತರರೊಂದಿಗೆ ಯಾವ ವಿವಾಹದ ಸಂಬಂಧವನ್ನೂ ಇಟ್ಟುಕೊಳ್ಳದೆ ತಮ್ಮ ಸ್ಥಿತಿಯನ್ನು ರಕ್ಷಿಸಿಕೊಳ್ಳುತ್ತಾ ಬರಬೇಕೆಂದು ಇರುವಾಗಲೂ, ಕೆಳಗಿನಿಂದ ಬಂದ ಮತ್ತು ಹೊರಗಿನಿಂದ ಬಂದ ಜಾತಿಗಳನ್ನು ಅದು ಸೇರಿಸಿಕೊಳ್ಳಬೇಕಾಗಿತ್ತು. ಯಾವ ಜಾತಿಗೆ ಖಡ್ಡ ಶಕ್ತಿ ಇದೆಯೋ ಅವರು ಕ್ಷತ್ರಿಯರಾಗುವರು. ಪಾಂಡಿತ್ಯವಿದ್ದವರು ಬ್ರಾಹ್ಮಣರಾಗುವರು. ಐಶ್ವಶ್ಯವಿದ್ದವರು ವೈಶ್ಯರಾಗುವರು.</p>
<p>- ಯಾವ ವರ್ಣದವರು ಉತ್ತಮ ಸ್ಥಿತಿಗೆ ಬಂದಿರುವರೋ ಅವರು ಹೊಸದಾಗಿ ಬರುವವರಿಂದ ಬೇರೆ ಇರಲು ಯತ್ನಿಸುವರು. ಆಗ ಒಂದೇ ವರ್ಣದಲ್ಲಿ ಬೇರೆ ಬೇರೆ ಜಾತಿಗಳಾಗುವುವು. ಆದರೆ ಕೊನೆಗೆ ಅವುಗಳೆಲ್ಲಾ ಮಿಶ್ರವಾಗುವುವು. ನಮ್ಮ ಕಣ್ಣೆದುರಿಗೇ ಭರತಖಂಡದಲ್ಲೆಲ್ಲಾ ಇದು ಆಗುತ್ತಿರುವುದು.</p>
<p>- ಯಾವಾಗ ಒಂದುವರ್ಣ ಮೇಲಕ್ಕೆ ಬರುವುದೋ ಆಗ ಅದು ತನ್ನ ಹಕ್ಕುಗಳನ್ನೆಲ್ಲಾ ಕಾದಿರಿಸಿಕೊಳ್ಳಲು ಯತ್ನಿಸುವುದು. ಇದಕ್ಕಾಗಿ ಕ್ಷತ್ರಿಯನ ಸಹಾಯದಿಂದ ತನ್ನ ವರ್ಣದ ಸ್ಥಿತಿಗೆ ಬರಲಿರುವ ಇತರರನ್ನು ತಡೆಗಟ್ಟಲು ಸಾಧ್ಯವಾದಷ್ಟೂ ಪ್ರಯತ್ನಿಸುವುದು. ಬ್ರಾಹ್ಮಣರು ಇತರರಿಗಿಂತ ಹೆಚ್ಚಾಗಿ ಇದನ್ನು ಮಾಡಿರುವರು. ಆದರೆ ಅವರು ಇದರಲ್ಲಿ ಜಯಶೀಲರಾದರೆ ಎಂಬುದೇ ಪ್ರಶ್ನೆ. ನಿಮ್ಮ ಪುರಾಣ, ಉಪಪುರಾಣಗಳನ್ನು ನೋಡಿ. ದೊಡ್ಡ ಪುರಾಣಗಳಲ್ಲಿ ಬರುವ ಸ್ಥಳೀಯ ಕಾಂಡಗಳನ್ನು ನೋಡಿ. ಮತ್ತು ನಿಮ್ಮ ಸುತ್ತಲೂ ಏನು ಆಗುತ್ತಿದೆ ಎಂಬುದನ್ನು ಗಮನಿಸಿ. ಆಗ ನಿಮಗೆ ಉತ್ತರ ಸಿಗುವುದು.</p>
<p>ನಮ್ಮಲ್ಲಿ ಬೇಕಾದಷ್ಟು ಬೇರೆ ಬೇರೆ ಜಾತಿಗಳಿದ್ದರೂ ಮತ್ತು ಮದುವೆಯಾಗಲು ಆಯಾ ಜಾತಿಯವರಿಗೆ ಆಯಾ ಜಾತಿಯಲ್ಲಿ ಮಾತ್ರ ಸಾಧ್ಯವಿದ್ದರೂ, ನಾವು ಎಲ್ಲಾ ವಿಧದಿಂದಲೂ ಒಂದು ಮಿಶ್ರ ಜನಾಂಗ, ಭಾಷಾಶಾಸ್ತ್ರ ರೀತ್ಯಾ ಆರ್ಯರು ಮತ್ತು ತಮಿಳರು ಎಂಬ ಪದಗಳಿಗೆ ಯಾವುದೇ ಅರ್ಥವಿದ್ದರೂ, ಈ ಎರಡು ಜನಾಂಗಗಳು ಭಾರತಕ್ಕೆ ಪಶ್ಚಿಮದ ಕಡೆಯಿಂದ ಬಂದುವು ಎಂದು ಇಟ್ಟುಕೊಂಡರೂ, ಪ್ರಾಚೀನ ಕಾಲದಿಂದಲೂ ಈ ಎರಡು ಪಂಗಡಗಳ ನಡುವೆ ಇರುವ ವ್ಯತ್ಯಾಸ ಭಾಷಾ ಸಂಬಂಧಿಯಾದದ್ದೇ ಹೊರತು ರಕ್ತ ಸಂಬಂಧಿಯಾದದ್ದಲ್ಲ. ವೇದಗಳಲ್ಲಿ ಬರುವ ದಸ್ಸುಗಳ ವಿಕಾರ ರೂಪವನ್ನು ವರ್ಣಿಸುವಂತಹ ಪದಗಳು ಯಾವುವೂ ತಮಿಳು ಜನಾಂಗಗಳಿಗೆ ಅನ್ವಯವಾಗುವುದಿಲ್ಲ. ಆರ್ಯರು ಮತ್ತು ತಮಿಳರಲ್ಲಿ ಯಾರು ಹೆಚ್ಚು ಸುಂದರವಾಗಿರುವರು ಎಂಬ ಬಗ್ಗೆ ವಿವಾದವೆದ್ದರೆ, ಅದರಲ್ಲಿ ಯಾರು ಗೆಲ್ಲುವರು</p>

<!-- 349-5/0363-->

<p>ಎಂದು ಯಾರೂ ಹೇಳುವಂತಿಲ್ಲ. ಭರತಖಂಡದಲ್ಲಿ ಯಾವ ಒಂದು ವರ್ಣವೂ ಜನ್ಮತಃ ಪವಿತ್ರ ಎಂಬ ದೃಷ್ಟಿ ಒಂದು ಕಂತೆ ಪುರಾಣ. ಆದರೆ ದಕ್ಷಿಣದಲ್ಲಿ ಭಾಷೆಯ ವ್ಯತ್ಯಾಸದಿಂದ ಇಂತಹ ಒಂದು ದೃಷ್ಟಿ ಬಂದುಹೋಗಿದೆ. - ದಕ್ಷಿಣದಲ್ಲಿ ಸಾಮಾಜಿಕ ಅನ್ಯಾಯದ ವಿವರಗಳನ್ನು ಪರಿಶೀಲಿಸುವುದನ್ನು ನಾವು ಉದ್ದೇಶಪೂರ್ವಕವಾಗಿ ತಡೆಹಿಡಿದಿದ್ದೇವೆ. ಹೇಗೆ ಆಧುನಿಕ ಬ್ರಾಹ್ಮಣನ ಮೂಲ, ಮತ್ತು ಇತರ ವರ್ಣಗಳ ವಿಷಯವನ್ನು ಚರ್ಚಿಸಲು ಮನಸ್ಸು ಮಾಡಿಲ್ಲವೋ ಹಾಗೆಯೇ ಮೇಲಿನದನ್ನೂ ಬಿಡುವೆವು. ಬ್ರಾಹ್ಮಣರು ಮತ್ತು ಬ್ರಾಹ್ಮಣೇತರರಿಗೆ ಮದ್ರಾಸ್ ಪ್ರಾಂತದಲ್ಲಿ ಇರುವಘೋರ ಮನಸ್ತಾಪಗಳನ್ನು ಗಮನಿಸಿದರೆ ಸಾಕಾಗಿದೆ.</p>
<p>ಭರತಖಂಡದಲ್ಲಿರುವ ವರ್ಣವ್ಯವಸ್ಥೆಯು ದೇವರು ನಮಗೆ ಅನುಗ್ರಹಿಸಿದ ಶ್ರೇಷ್ಠವಾದ ಸಾಮಾಜಿಕ ಸಂಸ್ಥೆ ಎಂದು ಭಾವಿಸುತ್ತೇವೆ. ಅನಿವಾರವಾಗಿ ಬಂದ</p>
<p>ನಾತಿರೇಕಗಳು, ಹೊರದೇಶದವರು ನಮ್ಮನ್ನು ಪೀಡಿಸಿದ್ದು, ಮತ್ತು ಎಲ್ಲಕ್ಕಿಂತ ಹೆಚ್ಚಾಗಿ ಬ್ರಾಹ್ಮಣರೆಂದು ಕರೆಸಿಕೊಳ್ಳಲು ಯೋಗ್ಯರಲ್ಲದವರಲ್ಲಿದ್ದ ಅಜ್ಞಾನ ಮತ್ತು ದುರಹಂಕಾರಗಳು ಇವೇ ಭವ್ಯವಾದ ಈ ಭಾರತೀಯ ವ್ಯವಸ್ಥೆಗೆ ಯೋಗ್ಯವಾದ ಫಲಗಳು ದೊರಕದೆ ಇರುವುದಕ್ಕೆ ಕಾರಣ ಎಂದು ನಮಗೆ ಗೊತ್ತಿದೆ. ಆದರೂ ಈ ವರ್ಣವ್ಯವಸ್ಥೆಯು ಭರತಖಂಡದಲ್ಲಿ ಅಮೋಘವಾದ ರೀತಿಯಲ್ಲಿ ಕೆಲಸಮಾಡಿದೆ, ಮತ್ತು ಭಾರತೀಯರನ್ನು ಅದರ ಗುರಿಯೆಡೆಗೆ ಇದು ಮುಟ್ಟಿಸುವುದರಲ್ಲಿ ಸಂದೇಹವಿಲ್ಲ.</p>
<p>ದಕ್ಷಿಣದ ಬ್ರಾಹ್ಮಣರು ಭರತಖಂಡದ ಆದರ್ಶವನ್ನು ಮರೆಯಬಾರದೆಂದು ನಾವು ಕೇಳಿಕೊಳ್ಳುತ್ತೇವೆ - ಅದರ ಆದರ್ಶವೇ, ಪವಿತ್ರದಂತೆ ಪವಿತ್ರವಾಗಿರುವ, ದೇವರಂತೆ ಒಳ್ಳೆಯವರಾಗಿರುವ ಬ್ರಾಹ್ಮಣರಿಂದ ಕೂಡಿದ ಪ್ರಪಂಚವನ್ನು ಸೃಷ್ಟಿಸುವುದು. ಇದು ಆದಿಯಲ್ಲಿತ್ತು ಎಂದು ಮಹಾಭಾರತ ಹೇಳುವುದು, ಕೊನೆಯಲ್ಲಿಯೂ ಇದು ಹೀಗೆಯೇ ಆಗಬೇಕಾಗುವುದು. ಯಾರು ತಾವು ಬ್ರಾಹ್ಮಣರು ಎಂದು ಹೆಮ್ಮೆ ಕೊಚ್ಚಿಕೊಳ್ಳುತ್ತಾರೋ ಅವರು ತಮ್ಮ ಬ್ರಾಹ್ಮಣತ್ವವನ್ನು, ಆಧ್ಯಾತ್ಮಿಕ ಜೀವನವನ್ನು ವ್ಯಕ್ತಗೊಳಿಸುವುದು ಮತ್ತು ಇತರರು ಆ ಸ್ಥಿತಿಗೆ ಬರಲು ಅವರಿಗೆ ಸಹಾಯ ಮಾಡುವುದು ಇವುಗಳ ಮೂಲಕ ತೋರಬೇಕಾಗಿದೆ. ಹಲವು ಬ್ರಾಹ್ಮಣರಲ್ಲಿ ತಾವು ಉತ್ತಮಕುಲಸಂಭೂತರೆಂಬ ಹೆಮ್ಮೆಯು ಮಾತ್ರವಿದೆ. ಈ ಹೆಮ್ಮೆಯನ್ನು ಬೆಳೆಸುವ, ಅವರ ಸೋಮಾರಿತನವನ್ನು ಮುಂದುವರಿಸುವ ಈ ದೇಶದ ಅಥವಾ ಪರದೇಶದ ಕುತಂತ್ರಗಳು ಯಾವುದೇ ಆಗಲಿ, ಅವು ಅವರಿಗೆ ತೃಪ್ತಿಯನ್ನು ತರುತ್ತವೆ. - ಬ್ರಾಹ್ಮಣರೇ ಜೋಪಾನ ! ಇದು ಮೃತ್ಯು ಚಿಹ್ನೆ, ಜಾಗ್ರತರಾಗಿ, ನಿಮ್ಮ ಪುರುಷತ್ವವನ್ನು, ಬ್ರಾಹ್ಮಣತ್ಯವನ್ನು ಬ್ರಾಹ್ಮಣೇತರರನ್ನೂ ಮೇಲಕ್ಕೆ ಎತ್ತುವುದರಲ್ಲಿ ತೋರಿ, ಯಜಮಾನನಂತೆ ಈ ಕೆಲಸವನ್ನು ಮಾಡುವುದಲ್ಲ, ಅಹಂಕಾರ ಮತ್ತು ಮೌಡ್ಯದಿಂದ ತನ್ನ ಸಮಾನ ಯಾರೂ ಇಲ್ಲ ಎಂದು ಭಾವಿಸಿ ಈ ಕೆಲಸವನ್ನು</p>

<!-- 349-5/0364-->
<p>ಮಾಡುವುದಲ್ಲ - ದಾಸನಂತೆ ಈ ಕೆಲಸವನ್ನು ಮಾಡಬೇಕು. ಆಳಾಗಬಲ್ಲವ ಅರಸಾಗಬಲ್ಲ.</p>
<p>ಬ್ರಾಹ್ಮಣೇತರರು ಕೂಡ ತಮ್ಮ ಶಕ್ತಿಯನ್ನು ವರ್ಣದ್ವೇಷದ ಬೆಂಕಿಯನ್ನು ಕೆರಳಿಸುವುದರಲ್ಲಿ ವ್ಯರ್ಥಮಾಡಿಕೊಳ್ಳುತ್ತಿರುವರು. ಇದಕ್ಕೆ ಪ್ರತಿಯೊಬ್ಬ ಹಿಂದುವೇತರನೂ ಪ್ರೋತ್ಸಾಹವನ್ನು ಕೊಡುವುದಕ್ಕೆ ಕಾತರನಾಗಿರುವನು. ನಾವು ಸಮಸ್ಯೆಯನ್ನು ಈ ರೀತಿ ಬಗೆಹರಿಸಲು ಸಾಧ್ಯವೇ ಇಲ್ಲ. ಇದು ವೃಥಾ ಶ್ರಮ.</p>
<p>ಈ ಮತಕಲಹದ ಬೆಂಕಿ ಜ್ವಾಲೆಯಾದರೆ, ನಾವು ಒಂದು ಹೆಜ್ಜೆಯೂ ಮುಂದೆ ಇಡಲಾರೆವು; ಯಾವ ಒಂದು ಕಷ್ಟವನ್ನೂ ನಿವಾರಣೆಮಾಡಲಾರೆವು. ಪುರೋಗಮನ ಮಾತ್ರ ಶತಮಾನಗಳ ಕಾಲ ಒಂದಾಗುವುದು. ಬೌದ್ದರ ರಾಜಕೀಯ ತಪ್ಪುಗಳನ್ನೇ ನಾವು ಪುನಃ ಮಾಡಿದಂತೆ ಆಗುವುದು.</p>
<p>ಈ ಅಜ್ಞಾನದ ಗದ್ದಲ ಮತ್ತು ದ್ವೇಷದ ಮಧ್ಯದಲ್ಲಿ ಪಂಡಿತ ಡಿ. ಸವಾರಿ ರಾಯನ್ ಅವರು ನ್ಯಾಯಸಮ್ಮತವಾದ ಮಾರ್ಗವನ್ನು ಅನುಸರಿಸುತ್ತಿರುವುದು ಸಂತೋಷದ ಸಂಗತಿ. ಕೆಲಸಕ್ಕೆ ಬಾರದ ಮೂರ್ಖ ಹೋರಾಟದಲ್ಲಿ ಶಕ್ತಿಯನ್ನು ಕ್ಷೀಣಮಾಡಿಕೊಳ್ಳದೆ, ಸವಾರಿರಾಯನ್ ಅವರುಸಿದ್ದಾಂತ ದೀಪಕದಲ್ಲಿ ಪ್ರಕಟವಾಗಿರುವ ತಮ್ಮ “ಆರ್ಯ ಮತ್ತು ತಮಿಳರ ಮಿಶ್ರಣ'' ಎಂಬ ಲೇಖನದಲ್ಲಿ, ದುಸ್ಸಾಹಸಿಗಳಾದ ಪಶ್ಚಿಮದ ಭಾಷಾಶಾಸ್ತ್ರಜ್ಞರು ಸೃಷ್ಟಿಸಿದ ಧೂಳನ್ನು ತಗ್ಗಿಸುವುದರಲ್ಲಿಯೂ ಮತ್ತು ದಕ್ಷಿಣ ದೇಶದಲ್ಲಿ ವರ್ಣದ ಸಮಸ್ಯೆಯನ್ನು ಸರಿಯಾಗಿ ತಿಳಿದುಕೊಳ್ಳುವುದರಲ್ಲಿಯೂ ಸಹಾಯಮಾಡಿರುವರು.</p>
<p>ಭಿಕ್ಷೆಯಿಂದ ಯಾರಿಗೂ ಏನೂ ದೊರಕಿಲ್ಲ. ನಾವು ಯಾವುದಕ್ಕೆ ಯೋಗ್ಯರೋ ಅದುಮಾತ್ರ ನಮಗೆ ದೊರಕುವುದು. ಯೋಗ್ಯತೆಯನ್ನು ಸಂಪಾದಿಸುವುದಕ್ಕೆ ಮೊದಲನೆ ಮಟ್ಟಲೇ ಆಶಿಸುವುದು, ನಾವು ಯಾವುದನ್ನು ಪಡೆಯುವುದಕ್ಕೆ ಯೋಗ್ಯರು ಎಂದು ನಿಶ್ಚಯಿಸುವೆವೋ ಅದರಲ್ಲಿ ಜಯಶಾಲಿಗಳಾಗಲು ಆಶಿಸುವುದು.</p>
<p>“ಆರ್ಯರಿಗೆ ಸಂಬಂಧಿಸಿದ್ದು ಎಂದು ಹೇಳಲಾಗಿರುವ ಸಿದ್ದಾಂತ ಮತ್ತು ಅದರಿಂದ ಉತ್ಪನ್ನವಾಗಿರುವ ದುಷ್ಟ ಉಪಸಿದ್ಧಾಂತಗಳಿಗೆ ಕವಿದಿರುವ ಜೇಡರ ಬಲೆಗಳನ್ನು ಮೃದುವಾಗಿ ಆದರೆ ಸ್ಪಷ್ಟವಾಗಿ ಒರಸಿ ತೆಗೆಯಬೇಕಾಗಿರುವ ಆವಶ್ಯಕತೆ ಇದೆ. ಇದು ದಕ್ಷಿಣ ದೇಶಕ್ಕಂತೂ ಬಹಳ ಮುಖ್ಯವಾದದ್ದು. ಮಹಾನ್ ತಮಿಳರು ಆರ್ಯರ ಪೂರ್ವಜರು, ಅವರು ಮಹಿಮಾನ್ವಿತರು, ಎಂಬ ಜ್ಞಾನವನ್ನು ಪಡೆದು ಸರಿಯಾದ ಆತ್ಮಗೌರವವನ್ನು ಸೃಷ್ಟಿಸುವುದು ಅತ್ಯಂತ ಆವಶ್ಯಕ.” - ಪಾಶ್ಚಾತ್ಯ ಸಿದ್ಧಾಂತಗಳು ಏನೇ ಇರಲಿ, ನಮ್ಮ ಶಾಸ್ತ್ರಗಳಲ್ಲಿ ಆರ್ಯರು ಎಂದರೆ ಏನೂ ಆ ವಿವರಣೆಯನ್ನು ಮಾತ್ರ ನಾವು ಒಪ್ಪುತ್ತೇವೆ. ಯಾರನ್ನು ನಾವು ಹಿಂದೂಗಳು . ಎಂದು ಕರೆಯುವೆವೋ ಅವರೆಲ್ಲರನ್ನೂ ಅದು ಒಳಗೊಳ್ಳುತ್ತದೆ. ಈ ಆರ್ಯ ಜನಾಂಗದಲ್ಲಿಯೇ ಎರಡು ಪಂಗಡಗಳು ಮಿಶ್ರವಾಗಿದ್ದವು. ಸಂಸ್ಕೃತ ಮಾತನಾಡುವವರು</p>

<!-- 349-5/0365-->

<p>ಮತ್ತು ತಮಿಳು ಮಾತನಾಡುವವರು. ಇದು ಎಲ್ಲಾ ಹಿಂದೂಗಳಿಗೂ ಅನ್ವಯಿಸುವುದು. ಕೆಲವು ಸ್ಮೃತಿಗಳಲ್ಲಿ ಶೂದ್ರರಿಗೆ ಈ ಪದವನ್ನು ಬಳಸುವುದಿಲ್ಲ. ಇದರಿಂದ ಏನೂ ಬಾಧಕವಿಲ್ಲ. ಶೂದ್ರರು, ಹಿಂದೆ ಮತ್ತು ಈಗಲೂ ಆರ್ಯರಾಗುವುದಕ್ಕೆ ಕಾಯುತ್ತಿದ್ದವರು. ಆರ್ಯರಾಗುವುದಕ್ಕೆ ಮುಂಚಿನ ಶಿಕ್ಷಣದ ಕಾಲ ಅದು.</p>
<p>ಪಂಡಿತ ಸವಾರಿ ರಾಯಣ್‌ರವರ ವಾದಗಳು ಅಷ್ಟೇನೂ ಭದ್ರವಾದ ನೆಲಗಟ್ಟಿನ ಮೇಲೆ ನಿಂತವಲ್ಲ. ವೇದಗಳ ಹೆಸರುಗಳ ಮತ್ತು ಜನಾಂಗಗಳ ವಿಷಯದಲ್ಲಿ ಅವರು ಕೊಡುವ ಸಾರಾಸಗಟು ವಿವರಣೆಗಳನ್ನು ನಾವು ಒಪ್ಪದೇ ಇದ್ದರೂ, ಭಾರತೀಯ ಸಂಸ್ಕೃತಿಯ ಮಹಾನ್ ಮಾತೆಯ ವಿಷಯದಲ್ಲಿ ಸರಿಯಾಗಿ ವಿಚಾರ ಮಾಡುವುದಕ್ಕೆ ಪ್ರಾರಂಭಿಸಿರುವುದನ್ನು ನೋಡಿ ನಮಗೆ ಸಂತೋಷವಾಗುವುದು, ಈ ಅರ್ಥದಲ್ಲಿ ತಮಿಳು ಜನಾಂಗವು ತಾಯಿಯಾದರೆ, ಸಂಸ್ಕೃತವನ್ನು ಮಾತನಾಡುವವರು ತಂದೆಯಾಗುತ್ತಾರೆ.</p>
<p>ಪುರಾತನ ತಮಿಳರು ಆಕೆಡೊ ಸುಮೇರಿಯನ್ ಜನಾಂಗಕ್ಕೆ ಸೇರಿದವರು ಎಂಬ ಸಿದ್ದಾಂತವನ್ನು ಸವಾರಿ ರಾಯಣ್‌ರವರು ಧೈರ್ಯದಿಂದ ಮಂಡಿಸಿರುವುದನ್ನು ನೋಡಿ ನಮಗೆ ಸಂತೋಷವಾಗುವುದು. ಇದರಿಂದ ಎಲ್ಲಾ ಸಂಸ್ಕೃತಿಗಳಿಗಿಂತ ಮುಂಚೆವಿಕಸಿತವಾದ ತಮಿಳು ನಾಗರೀಕತೆಯ ವಿಷಯದಲ್ಲಿ ನಮಗೆಲ್ಲಾ ಹೆಮ್ಮೆಯಾಗುವುದು. ಇದರ ಪುರಾತನತೆಯೊಂದಿಗೆ ಹೋಲಿಸಿ ನೋಡಿದರೆ ಆರ್ಯ ಮತ್ತು ಸೆಮೆಟಿಕ್ ಜನಾಂಗಗಳು ಕೇವಲ ಮಕ್ಕಳಂತೆ ಕಾಣುವರು.</p>
<p>ಈಜಿಪ್ಪಿನ ಪಂಟ್ ಜನಾಂಗದ ತೌರುಮನೆಮಲಬಾರ್‌ ಆಗಿರುವುದು ಮಾತ್ರವಲ್ಲದೆ, ಈಜಿಪ್ಟ್ ಜನಾಂಗವೇ ಮಲಬಾರಿನಿಂದ ಸಮುದ್ರದ ಮೇಲೆ ವಲಸೆ ಹೋಗಿ ನೈಲ್ ನದಿಯ ಉತ್ತರ ಮತ್ತು ದಕ್ಷಿಣದ ಕಡೆಯಲ್ಲೆಲ್ಲಾ ನೆಲೆಸಿದರು ಎಂದು ನಾವು ಸೂಚಿಸುತ್ತೇವೆ. ಪಂಟ್ರು ಅದಕ್ಕಾಗಿಯೇ ಯಾವಾಗಲೂ ತಮ್ಮ ಧನ್ಯ ಮಾತೃ ಭೂಮಿಯನ್ನು ಅಷ್ಟು ವಿಶ್ವಾಸದಿಂದ ಕಾಣುವುದು.</p>
<p>ಇದು ಸರಿಯಾದ ಮಾರ್ಗದಲ್ಲಿ ಹೋಗುತ್ತಿದೆ. ಸಂಸ್ಕೃತ, ಇತಿಹಾಸ, ತತ್ತ್ವ, ಧರ್ಮದಲ್ಲಿ ಬರುವ ತಮಿಳು ಶಬ್ದಗಳನ್ನು ಸರಿಯಾಗಿ ಪರೀಕ್ಷೆ ಮಾಡಿ ನೋಡಿದರೆ ಇನ್ನೂ ಹೆಚ್ಚು ಕೆಲಸ ಮುಂದೆ ಸಾಗುವುದರಲ್ಲಿ ಸಂದೇಹವಿಲ್ಲ. ಯಾರು ತಮಿಳು ನುಡಿಗಟ್ಟುಗಳನ್ನು ತಮ್ಮ ಮಾತೃಭಾಷೆಯಂತೆ ಕಲಿಯುವರೋ ಅವರಿಗಿಂತ ಈ ಕೆಲಸವನ್ನು ಮಾಡುವುದಕ್ಕೆ ಇನ್ನು ಯಾರಿಗೆ ಹೆಚ್ಚು ಯೋಗ್ಯತೆ ಇದೆ?</p>
<p>ವೇದಾಂತಿಗಳು ಮತ್ತು ಸಂನ್ಯಾಸಿಗಳಾದ ನಮಗೆ ಸಂಸ್ಕೃತವನ್ನು ಮಾತನಾಡುತ್ತಿದ್ದ ವೇದಗಳ ಕಾಲದ ಪೂರ್ವಜರ ವಿಷಯದಲ್ಲಿ ಹೆಮ್ಮೆ ಇದೆ. ನಮಗೆ ತಿಳಿದಿರುವ ನಾಗರೀಕತೆಗಳಲ್ಲೆಲ್ಲಾ ತಮಿಳು ಬಹಳ ಪುರಾತನವಾದುದು; ಆ ತಮಿಳನ್ನು ಮಾತನಾಡುತ್ತಿದ್ದ ಪೂರ್ವಜರ ವಿಷಯದಲ್ಲಿಯೂ ನಮಗೆ ಹೆಮ್ಮೆ ಇದೆ. ಮೇಲಿನ ಇಬ್ಬರಿಗಿಂತ (ಆರ್ಯರು ಮತ್ತು ತಮಿಳರು) ಪುರಾತನರಾದ ಕಾಡಿನಲ್ಲಿ ಬೇಟೆಯಾಡಿ</p>

<!-- 349-5/0366-->
<p>ಜೀವಿಸುತ್ತಿದ್ದ ಕೊಲೇರಿಯನ್ ಪೂರ್ವಜರ ವಿಷಯದಲ್ಲಿಯೂ ನಮಗೆ ಹೆಮ್ಮೆ ಇದೆ. ವಿಕಾಸವಾದವು ನಿಜವಾಗಿದ್ದರೆಮೃಗಾವಸ್ಥೆಯಲ್ಲಿದ್ದ ನಮ್ಮ ಪೂರ್ವಿಕರ ವಿಷಯದಲ್ಲಿಯೂ ನಾವು ಹೆಮ್ಮೆ ಪಡುತ್ತೇವೆ. ಏಕೆಂದರೆ ಅವರು ಮಾನವರಿಗಿಂತ ಮುಂಚೆ ಬಂದವರು. ಜಡ ಮತ್ತು ಚೇತನವನ್ನು ಒಳಗೊಂಡ ವಿಶ್ವಕ್ಕೆ ನಾವು ಸೇರಿರುವವರು ಎಂಬ ವಿಷಯದಲ್ಲಿಯೂ ನಮಗೆ ಹೆಮ್ಮೆ ಇದೆ. ನಾವು ಹುಟ್ಟಿರುವುದು, ದುಡಿಯುವುದು, ಸಂಕಟ ಪಡುವುದರ ವಿಷಯದಲ್ಲಿಯೂ ನಮಗೆ ಹೆಮ್ಮೆ. ನಮ್ಮ ಕಾರ್ಯ ಮುಗಿದ ಮೇಲೆ ನಾವು ಸತ್ತು, ಇನ್ನು ಮೇಲೆ ಭ್ರಾಂತಿ ವ್ಯಾಪಿಸಿದ ಕ್ಷೇತ್ರಕ್ಕೆ ನಾವು ಮರಳಿ ಬರದೆ ಹೋಗುತ್ತೇವೆ ಎಂಬ ವಿಷಯದಲ್ಲಿ ಮತ್ತೂ ಹೆಚ್ಚು ಹೆಮ್ಮೆ ಪಡುತ್ತೇವೆ.</p>

<!-- 349-5/0367-->
<p>೧೪, ಸಮಾಜ ಸಮ್ಮೇಳನದ ಭಾಷಣ * | “ದೇವರು ನೇಟೀವ್ ಜನರನ್ನು ಸೃಷ್ಟಿಸಿದನು, ದೇವರು ಯೂರೋಪಿಯನ್ನರನ್ನು ಸೃಷ್ಟಿಸಿದನು. ಆದರೆ ಮಿಶ್ರಜನಾಂಗವನ್ನು ಮತ್ತಾರೋ ಸೃಷ್ಟಿಸಿದರು. ಇದನ್ನು ಒಬ್ಬ ಭಯಂಕರನಾದ ಪಾಷಂಡಿ ಇಂಗ್ಲಿಷ್ ಮನುಷ್ಯನು ಹೇಳಿದ್ದನ್ನು ಕೇಳಿದೆವು.</p>
<p>ನಮ್ಮ ಮುಂದೆ ಜಸ್ಟಿಸ್ ರಾನಡೆ ಅವರ ಸಮಾಜ ಸಮ್ಮೇಳನದ ಆರಂಭ ಭಾಷಣವಿದೆ. ಅಲ್ಲಿ ಅವರು ಸಮಾಜ ಸುಧಾರಣೆಯ ವಿಷಯದಲ್ಲಿ ತಮಗಿರುವ ಉತ್ಸಾಹವನ್ನು ಪ್ರತಿಬಿಂಬಿಸಿರುವರು. ಅಲ್ಲಿ ಹಿಂದಿನಕಾಲದಲ್ಲಿ ಆದ ಅಂತರ್ಜಾತೀಯ ವಿವಾಹಗಳ ವಿಷಯಗಳು ಬೇಕಾದಷ್ಟು ಇವೆ. ಹಿಂದಿನ ಕಾಲದ ಕ್ಷತ್ರಿಯರಲ್ಲಿದ್ದ ಉದಾರ ಸ್ವಭಾವವನ್ನು ಬೇಕಾದಷ್ಟು ವಿವರಿಸಿರುವರು. ವಿದ್ಯಾರ್ಥಿಗಳಿಗೆ ಒಳ್ಳೆಯಬುದ್ದಿವಾದಗಳಿವೆ. ಇವುಗಳನ್ನೆಲ್ಲಾ ಒಳ್ಳೆಯ ಉದ್ದೇಶದಿಂದ ಹೇಳಿರುವರು, ಯೋಗ್ಯವಾದ ಭಾಷೆಯಲ್ಲಿ ಇಟ್ಟಿರುವರು. ಇವುಗಳೆಲ್ಲಾ ಸ್ತುತ್ಯರ್ಹವಾದವು.</p>
<p>ಕೊನೆಯಲ್ಲಿ ಪಂಜಾಬಿನಲ್ಲಿ ಪ್ರಬಲವಾಗಿರುವ ಒಂದು ಚಳುವಳಿಗೆ ಉಪಾಧ್ಯಾಯರ ತಂಡವೊಂದನ್ನು ಸೃಷ್ಟಿಸಬೇಕೆಂದು ಇದೆ. ಇದು ಆರ್ಯ ಸಮಾಜವೇ ಇರಬೇಕು ಎಂದು ನಾವು ಭಾವಿಸುತ್ತೇವೆ. ಇದು ಒಬ್ಬ ಸಂನ್ಯಾಸಿಯಿಂದ ಸ್ಥಾಪಿತವಾಯಿತು. ಇದರಿಂದ ನಮಗೆ ಆಶ್ಚರ್ಯವಾಗಿ ಕೆಳಗಿನ ಪ್ರಶ್ನೆಯನ್ನು ನಾನೇ ಹಾಕಿಕೊಳ್ಳುವಂತೆ ಆಗಿದೆ:ದೇವರು ಬ್ರಾಹ್ಮಣನನ್ನು ಸೃಷ್ಟಿಸಿದ;ದೇವರುಕ್ಷತ್ರಿಯನನ್ನು ಸೃಷ್ಟಿಸಿದ. ಆದರೆ ಈ ಸಂನ್ಯಾಸಿಯನ್ನು ಯಾರು ಸೃಷ್ಟಿಸಿದರು?</p>
<p>ನಮಗೆ ಗೊತ್ತಿರುವ ಪ್ರತಿಯೊಂದು ಧರ್ಮದಲ್ಲಿಯೂ ಹಿಂದೆ ಸಂನ್ಯಾಸಿಗಳು ಇದ್ದರು, ಈಗಲೂ ಇರುವರು. ಹಿಂದೂ ಸಂನ್ಯಾಸಿಗಳು ಇರುವರು, ಬೌದ್ಧ ಸಂನ್ಯಾಸಿಗಳೂ ಇರುವರು, ಕ್ರೈಸ್ತ ಸಂನ್ಯಾಸಿಗಳೂ ಇರುವರು. ಇಸ್ಲಾಂ ಧರ್ಮವು ಕೂಡ ತನ್ನ ಕಾನೂನನ್ನು ಸಡಿಲಿಸಿ ಹಲವು ಜನಸಂನ್ಯಾಸಿಗಳಿಗೆ ಅವಕಾಶವನ್ನು ಒದಗಿಸಬೇಕಾಯಿತು. ಪೂರ್ತಿ ಮುಂಡನ ಮಾಡಿಸಿಕೊಂಡವರು ಇರುವರು, ಅರ್ಧ ಮುಂಡನ ಮಾಡಿಸಿಕೊಂಡವರು ಇರುವರು, ಉದ್ದವಾದ ಕೂದಲನ್ನು ಇಟ್ಟುಕೊಂಡಿರುವವರು ಇರುವರು, ಸ್ವಲ್ಪ ಕೂದಲನ್ನು ಇಟ್ಟುಕೊಂಡಿರುವವರು ಇರುವರು. ಜಟಾಧಾರಿಗಳು ಇರುವರು. ಅಂತೂ ಹಲವು ಬಗೆಯ ಕೇಶವಿಕಾರಿಗಳು ಇರುವರು. ದಿಗಂಬರರು ಇರುವರು, ಚಿಂದಿಯನ್ನು ಧರಿಸಿದವರು ಇರುವರು, ಕಾವಿಯನ್ನು ಉಟ್ಟವರು ಇರುವರು, ಹಳದಿಯನ್ನು ಉಟ್ಟವರು ಇರುವರು. ಕಪ್ಪು ಬಟ್ಟೆಯನ್ನು ಧರಿಸಿದ ಕೈಸ್ತರು ಇರುವರು, ನೀಲಿಯನ್ನು ಧರಿಸಿದ ಮುಸಲ್ಮಾನರು ಇರುವರು. ತಮ್ಮ ದೇಹವನ್ನು ಹಲವು ರೀತಿ ಪೀಡಿಸಿಕೊಂಡವರು ಇರುವರು. ತಮ್ಮ ದೇಹವು ಗಟ್ಟಿಮುಟ್ಟಾಗಿ, ಆರೋಗ್ಯವಾಗಿ ಇರಬೇಕು ಎಂದು ನಂಬುವವರೂ ಇದ್ದರು. ಹಿಂದಿನ ಕಾಲದಲ್ಲಿ ಪ್ರತಿಯೊಂದು ದೇಶದಲ್ಲಿಯೂ ಯೋಧ ಸಂನ್ಯಾಸಿಗಳೂ ಇದ್ದರು. ಇದೇ ದೃಷ್ಟಿ ಮತ್ತು ಇದೇ ವೇಷ ಸ್ತ್ರೀಯರಲ್ಲಿಯೂ ಭಿಕ್ಷುಣಿಯರಲ್ಲಿಯೂ ಸಮಸಮನಾಗಿಯೇ ಇದೆ. ರಾನಡೆ ಅವರು ಇಂಡಿಯಾ ಸಮಾಜ</p>
<p>*<span class="en"> C.W, Vol. IV, P. 303</span></p>

<!-- 349-5/0368-->
<p>ಸಮ್ಮೇಳನಕ್ಕೆ ಅಧ್ಯಕ್ಷರು ಮಾತ್ರವಲ್ಲ, ಹೆಂಗಸರಿಗೆ ಗೌರವವನ್ನು ತೋರುವ ಸಭ್ಯ ವ್ಯಕ್ತಿಯೂ ಆಗಿರುವರು. ಶ್ರುತಿ ಸ್ಮೃತಿಗಳಲ್ಲಿ ಬರುವ ಸಂನ್ಯಾಸಿನಿಯರಿಗೆ ದೊರೆತ ಸ್ಥಾನಮಾನಗಳು ರಾನಡೆಯವರಿಗೆ ಸಂಪೂರ್ಣವಾಗಿ ತೃಪ್ತಿಯನ್ನು ನೀಡಿದಂತಿದೆ. ಹಿಂದಿನ ಕಾಲದಲ್ಲಿ ಒಂದು ಆಸ್ಥಾನದಿಂದ ಮತ್ತೊಂದು ಆಸ್ಥಾನಕ್ಕೆ ಹೋಗಿ ಮಹಾದಾರ್ಶನಿಕರನ್ನು ವಾದಕ್ಕೆ ಕರೆದ ಬ್ರಹ್ಮವಾದಿನಿಯರು - ಮಾನವ ಜನಾಂಗವನ್ನು ಸೃಷ್ಟಿಸುವ ಸೃಷ್ಟಿಕರ್ತನಮುಖ್ಯ ಉದ್ದೇಶವಾದ ಸಂತಾನಾಭಿವೃದ್ಧಿಗೆ ಭಂಗತಂದಂತೆ ರಾನಡೆಯವರಿಗೆ ಕಾಣುವುದಿಲ್ಲ. ಸ್ತ್ರೀಯರಲ್ಲಿ ವೈವಿಧ್ಯಪೂರ್ಣವಾದ ಜೀವನಾನುಭವ ಇಲ್ಲವೆಂದು ಅವರು ಟೀಕಿಸುವುದಿಲ್ಲ. ಆದರೆ ಬಲಶಾಲಿಯಾದ ಪುರುಷ ಅದೇ ಮಾರ್ಗವನ್ನು ಅನುಸರಿಸಿದರೆ ಅವರು ಸಹಿಸುವಂತೆ ತೋರುವುದಿಲ್ಲ.</p>
<p>ಆದಕಾರಣ ಹಿಂದಿನಕಾಲದ ಸಂನ್ಯಾಸಿನಿಯರು ಮತ್ತು ಅವರ ಆಧುನಿಕ ಕಾಲದ ಅನುಯಾಯಿಗಳು ಪರೀಕ್ಷೆಯಲ್ಲಿ ತೇರ್ಗಡೆಯಾದರೆಂದು ಅವರನ್ನು ಬಿಟ್ಟುಬಿಡೋಣ. ಮುಖ್ಯ ಅಪರಾಧಿ ಪುರುಷ ಮಾತ್ರ ರಾನಡೆ ಅವರ ಟೀಕೆಯನ್ನೆಲ್ಲಾ ಎದುರಿಸಬೇಕಾಗಿದೆ. ಇದನ್ನು ಅವನು ಎದುರಿಸಿ ಪಾರಾಗುವನೇ ಇಲ್ಲವೇ ಎಂಬುದನ್ನು ನೋಡೋಣ.</p>
<p>ವಿಶ್ವದಲ್ಲೆಲ್ಲಾ ಪ್ರಖ್ಯಾತವಾದ ಸಂನ್ಯಾಸಾಶ್ರಮವು ಮೊದಲು ಈ ಭರತ ಖಂಡದಲ್ಲಿ ಪ್ರಾರಂಭವಾಯಿತು ಎಂಬ ಅಭಿಪ್ರಾಯವನ್ನು ಎಲ್ಲರೂ ಒಪ್ಪುತ್ತಾರೆ. ಈ ದೇಶಕ್ಕೆ ಈಗ ಸಮಾಜ ಸುಧಾರಣೆ ಯಥೇಚ್ಛವಾಗಿ ಬೇಕಾಗಿದೆ. ಗೃಹಸ್ಥ ಗುರು ಮತ್ತು ಬ್ರಹ್ಮಚಾರಿ ಗುರು ಇವರಿಬ್ಬರೂ ವೇದಗಳಷ್ಟೇ ಪುರಾತನರು. ಸೋಮವನ್ನು ಕುಡಿಯುತ್ತಿದ್ದ ಗೃಹಸ್ಥನಾದ, ಪೂರ್ಣಾನುಭವವನ್ನು ಪಡೆದ ಋಷಿ ಪ್ರಥಮದಲ್ಲಿದ್ದನೇ ಅಥವಾ ಗಾರ್ಹಸ್ವ ಜೀವನದ ಅನುಭವವಿಲ್ಲದೆ ಬ್ರಹ್ಮಚಾರಿಯಾಗಿದ್ದವನು ಮೊದಲು ಇದ್ದವನೇ ನಮಗೆ ಈಗ ಗೊತ್ತಾಗುವಂತೆ ಇಲ್ಲ. ಪಾಶ್ಚಾತ್ಯ ಸಂಸ್ಕೃತ ವಿದ್ವಾಂಸರ ಅಭಿಪ್ರಾಯಗಳ ನೆರವಿಲ್ಲದೆ ಮಿಸ್ಟರ್ ರಾನಡೆಯವರು ಈ ಸಮಸ್ಯೆಯನ್ನು ನಮಗಾಗಿ ಇತ್ಯರ್ಥ ಮಾಡುವರು ಎಂದು ಭಾವಿಸುತ್ತೇನೆ. ಅಲ್ಲಿಯವರೆಗೂ ಮೊಟ್ಟೆ ಮೊದಲು ಬಂತೆ, ಕೋಳಿ ಮೊದಲುಬಂತೆ ಎಂಬಂತೆ ಇದೊಂದು ಚರ್ಚಾಸ್ಪದವಾದ ವಸ್ತುವಾಗಿಯೇ ಉಳಿಯುವುದು. ಅಂತೂ ಯಾರಾದರೂ ಮೊದಲು ಬಂದಿರಲಿ, ಶ್ರುತಿ ಸ್ಮೃತಿಗಳ ಬ್ರಹ್ಮಚಾರಿಗಳಾದ ಗುರುಗಳಾದರೋ ಮದುವೆಯಾದವರಿಗಿಂತ ಬೇರೆಯೇ ನಿಲ್ಲುವರು. ಅವರಲ್ಲಿಯಾದರೂ ನೈಷ್ಠಿಕ ಬ್ರಹ್ಮಚರ್ಯವಿತ್ತು. ವೇದಗಳ ಕರ್ಮಕಾಂಡಕ್ಕೆ ಯಾಗಯಜ್ಞಗಳನ್ನು ಮಾಡುವುದೇ ಮುಖ್ಯವಾದರೆ ಜ್ಞಾನಕಾಂಡಕ್ಕೆ ಬ್ರಹ್ಮಚರ್ಯವೇ ತಳಹದಿ.</p>
<p>ಪ್ರಾಣಿಗಳನ್ನು ಯಾಗ ಯಜ್ಞಗಳಲ್ಲಿ ಬಲಿಕೊಡುತ್ತಿದ್ದ ಋಷಿಗಳು ಉಪನಿಷತ್ತನ್ನು ಏತಕ್ಕೆ ಹೇಳಿರಬಾರದು? ಯಾವ ಕಾರಣಕ್ಕಾಗಿ?</p>
<p>ಒಂದು ಕಡೆ ಮದುವೆಯಾದ ಋಷಿಗಳು ಇದ್ದರು. ಅರ್ಥವಿಲ್ಲದ, ತೋರಿಕೆಯ, ಅಷ್ಟು ಮಾತ್ರವಲ್ಲ, ಭಯಾನಕವಾದ (ಅವರ ವಿಷಯದಲ್ಲಿ ಕನಿಷ್ಠವನ್ನು ಹೇಳಬೇಕಾದರೆ)</p>

<!-- 349-5/0369-->

<p>ಅವರ ಕ್ರಿಯಾಕಲಾಪಗಳಿವೆ, ಅವರ ನೀತಿಯಾದರೋ ಅನುಮಾನಾಸ್ಪದವಾಗಿತ್ತು. ಮತ್ತೊಂದು ಕಡೆ ತನಗೆ ಗೃಹಸ್ಥ ಜೀವನದ ಅನುಭವ ಇಲ್ಲದೇ ಇದ್ದರೂ ಆಧ್ಯಾತ್ಮಿಕತೆ ಮತ್ತು ಧರ್ಮಗಳ ಮೂಲಕ್ಕೇ ಹೋದ ಜೈನರು, ಬೌದ್ಧರು, ಶಂಕರಾಚಾರ್ಯರವರೆಗೆ ಎಲ್ಲರೂ ಸಂನ್ಯಾಸಿಗಳು. ರಾಮಾನುಜ, ಕಬೀರ್, ಚೈತನ್ಯ ಇವರೆಲ್ಲ ಅದನ್ನು ಪಾನಮಾಡಿದವರು. ಅದರಿಂದ ತಮ್ಮ ಅದ್ಭುತವಾದ ಆಧ್ಯಾತ್ಮಿಕತೆ ಮತ್ತು ಸಮಾಜ ಸುಧಾರಣೆಗಳನ್ನು ಜಾರಿಗೆ ತರಲು ಶಕ್ತಿ ಸ್ಫೂರ್ತಿಗಳನ್ನು ಪಡೆದರು. ಇವರು ಮಾಡಿದ್ದೇ ಮೂರು ನಾಲ್ಕು ವೇಳೆ ಪ್ರತಿಬಿಂಬಿತವಾಗಿ ಹಳಸಲಾಗಿ ಪಾಶ್ಚಾತ್ಯರಿಂದ ಬಂದ ಮೇಲೆ ಇದು ನಮ್ಮ ಸಮಾಜ ಸುಧಾರಕರಿಗೆ ಸಂನ್ಯಾಸಿಯನ್ನು ಟೀಕಿಸುವ ದಿಟ್ಟತನವನ್ನು ಕೊಟ್ಟಿದೆ.</p>
<p>ಸದ್ಯಕ್ಕೆ ನಮ್ಮ ಭರತಖಂಡದಲ್ಲಿ ಸಮಾಜ ಸುಧಾರಕರಿಗೆ ಬರುವ ಸಂಬಳ ಮತ್ತು ಅನುಕೂಲಗಳೊಂದಿಗೆ ಹೋಲಿಸಿದರೆ ಸಂನ್ಯಾಸಿಗೆ ಸಿಕ್ಕುವ ಸಂಬಳವೆಷ್ಟು ? ಪ್ರೋತ್ಸಾಹವೆಷ್ಟು ? ಸಂನ್ಯಾಸಿಯು ಮೌನವಾಗಿ ನಿಃಸ್ವಾರ್ಥ ಪ್ರೇಮದಿಂದ ಪ್ರೇರಿತನಾಗಿ ಮಾಡುವ ಕರ್ಮದೊಂದಿಗೆ ಹೋಲಿಸಿ ನೋಡಿದರೆ ಸಮಾಜಸುಧಾರಕರು ಏನು ಮಾಡುತ್ತಿರುವರು?ಆದರೆ ಸಂನ್ಯಾಸಿಗಳು ಆಧುನಿಕ ಕಾಲದಸ್ವಜಾಹಿರಾತಿನ ಮಾರ್ಗವನ್ನು ಕಲಿತಿಲ್ಲ. ಹಿಂದೂ, ಸ್ತನ್ಯಪಾನಮಾಡುವಾಗಲೇ ಈ ಪ್ರಪಂಚ ಹುರುಳಿಲ್ಲದ್ದು, ಇದೊಂದು ಕನಸು ಎಂಬುದನ್ನು ಅರಿತನು. ಇಲ್ಲಿ ಅವನು ಪಾಶ್ಚಾತ್ಯರನ್ನು ಹೋಲುವನು. ಆದರೆ ಪಾಶ್ಚಾತ್ಯನಿಗೆ ಇದಕ್ಕಿಂತ ಶ್ರೇಷ್ಠವಾಗಿರುವುದೇನೂ ಕಾಣುವುದಿಲ್ಲ. ಅವನು ಚಾರ್ವಾಕ ಸಿದ್ಧಾಂತಕ್ಕೆ ಬರುವನು. “ಗಾಳಿ ಬಂದಾಗ ತೂರಿಕೊಳ್ಳಿ' ಎನ್ನುವನು. “ಈ ಪ್ರಪಂಚ ಒಂದು ದುಃಖದ ಕೊಂಪೆ ಆಗಿರುವುದರಿಂದ ನಮಗೆ ಸಿಕ್ಕಿದ ಸುಖವನ್ನು ಚೆನ್ನಾಗಿ ಅನುಭವಿಸೋಣ.” ಆದರೆ ಹಿಂದೂವಿಗೆ ಆದರೆ ದೇವರು ಮತ್ತು ಆತ್ಮ ಇವೆರಡೇ ಸತ್ಯ. ಈ ಪ್ರಪಂಚಕ್ಕಿಂತ ಕೋಟಿಪಾಲು ಸತ್ಯ ಅದು. ಆದಕಾರಣ ಅವನು ಪ್ರತಿದಿನವೂ ಆ ಬೇರೊಂದಕ್ಕಾಗಿ ಪ್ರಪಂಚವನ್ನು ತ್ಯಜಿಸಲು ಸಿದ್ಧನಾಗಿರುವನು.</p>
<p>ಎಲ್ಲಿಯವರೆಗೆ ನಮ್ಮ ರಾಷ್ಟ್ರೀಯ ದೃಷ್ಟಿ ಹೀಗಿರುವುದೊ, ಇದು ಎಂದೆಂದಿಗೂ ಹಾಗೆಯೇ ಇರಲಿ ಎಂದು ಪ್ರಾರ್ಥಿಸುತ್ತೇನೆ, ಅಲ್ಲಿಯವರೆಗೂ ಆತ್ಮನ ಮೋಕ್ಷಕ್ಕೆ ಮತ್ತು ಜಗತ್ತಿನ ಹಿತಕ್ಕೆ ತಮ್ಮ ಸರ್ವಸ್ವವನ್ನೂ ಧಾರೆ ಎರೆಯಬಲ್ಲ ಸ್ತ್ರೀಪುರುಷರನ್ನು, ಆಂಗ್ಲೋಯರಂತೆ ಪರಿವರ್ತನೆ ಹೊಂದಿದ ಸಮಾಜಸುಧಾರಕರು ಹೇಗೆ ತಡೆಯಬಲ್ಲರು?</p>
<p>- ಸಂನ್ಯಾಸಿಗಳ ವಿರುದ್ದ ಮಂಡಿಸುವ ಅದೊಂದು ಕೊಳೆತು ನಾರುವ ವಾದ - ಮೊದಲು ಪ್ರಾಟೆಸ್ಟೆಂಟರು ಅದನ್ನು ಯೂರೋಪಿನಲ್ಲಿ ತಂದರು, ಅನಂತರ ಅದನ್ನು ಬಂಗಾಳಿ ಸುಧಾರಕರು ಎರವಲಾಗಿ ತೆಗೆದುಕೊಂಡರು. ಈಗ ಅದನ್ನು ನಮ್ಮ ಬೊಂಬಾಯಿ ಸಹೋದರರು ಒಪ್ಪಿಕೊಂಡಿರುವರು - ಸಂನ್ಯಾಸಿ ತಾನು ಬ್ರಹ್ಮಚಾರಿ ಯಾಗಿರುವುದರಿಂದ ಜೀವನದ ವಿವಿಧ ಅನುಭವಗಳು ಅವನಿಗಿಲ್ಲ ಎಂಬುದೇ ಅದು. ಈ ಸಲ ಈ ವಾದದ ಕೊಳೆತು ನಾರುವ ಹೆಣ ಸದ್ಯಕ್ಕೆ ಅರೇಬಿಯನ್ ಸಮುದ್ರದ</p>

<!-- 349-5/0370-->
<p>ಪಾಲಾಗುವುದೆಂದು ಭಾವಿಸುತ್ತೇನೆ. ಇದು ಪ್ಲೇಗಿನ ಕಾಲ. ಹಿಂದಿನ ಕಾಲದ ಬ್ರಾಹ್ಮಣ ಶ್ರೇಷ್ಠರು ಸುಗಂಧಪ್ರಿಯರು ಎಂದು ಪುರಾಣದಲ್ಲಿ ಕೇಳಿರುವೆವು. (ನಾವು ಪುರಾಣಕ್ಕೆ ಏನಾದರೂ ಬೆಲೆಕೊಟ್ಟರೆ) ಈಗಿನವರಿಗೆ ಹಿಂದಿನವರಮೇಲೆ ಸ್ವಲ್ಪವಾದರೂಗೌರವವಿದ್ದರೆ, ಆ ವಾದದ ಹಣವನ್ನು ಸಮುದ್ರದ ಪಾಲುಮಾಡುವರೆಂದು ನಾವು ಆಶಿಸುತ್ತೇವೆ.</p>
<p>ಯೂರೋಪಿನಲ್ಲಿ ಸಂನ್ಯಾಸಿ ಮತ್ತು ಸಂನ್ಯಾಸಿನಿಯರು ತಂದೆತಾಯಿಗಳಿದ್ದ ಅನೇಕ ಮಕ್ಕಳನ್ನು ಪೋಷಿಸಿ ಅವರಿಗೆ ವಿದ್ಯಾದಾನ ಮಾಡಿರುವರು. ಆದರೂ ಅವರು ಜೀವನದ ವಿವಿಧ ಅನುಭವಗಳನ್ನು ರುಚಿ ನೋಡಲು ಸಿದ್ಧರಾಗಿರಲಿಲ್ಲ.</p>
<p>ಅನಂತರ ದೇವರು ಪ್ರತಿಯೊಂದು ಶಕ್ತಿಯನ್ನೂ ಬಳಸಲೆಂದೇ ಮಾನವನಿಗೆ ಕೊಟ್ಟಿರುವನು ಎಂಬ ವಾದ. ಆದಕಾರಣ ಸಂನ್ಯಾಸಿ ಮಕ್ಕಳನ್ನು ಪಡೆಯದೆ ಇರುವುದು ತಪು - ಅದೊಂದು ಮಹಾಪಾಪ, ಆಗಲಿ, ಇದರಂತೆಯೇ ಕಾಮಕೋಧ ಹಿಂಸ ಸ್ವಭಾವ, ಕಳ್ಳತನ, ದರೋಡೆ, ಮೋಸ ಮುಂತಾದ ಸ್ವಭಾವಗಳೂ ಮಾನವ ಸಮಾಜಕ್ಕೆ ಅದು ಸುಧಾರಿತವಾಗಿರಲಿ, ಇಲ್ಲದೇ ಇರಲಿ, ಅತ್ಯಾವಶ್ಯಕ ಎಂಬುದನ್ನು ನಾವು ಒಪ್ಪಿಕೊಳ್ಳಬೇಕಾಗುವುದು. ನಾವು ಇವುಗಳನ್ನೆಲ್ಲಾ ಜೀವನದ ವಿವಿಧ ಅನುಭವಗಳನ್ನು ಪಡೆಯುವುದಕ್ಕಾಗಿ ಚೆನ್ನಾಗಿಯೇ ವೃದ್ಧಿಮಾಡಿ ಇಟ್ಟುಕೊಂಡಿರಬೇಕಾಗುವುದಲ್ಲ? ಸಮಾಜ ಸುಧಾರಕರಿಗೆ ದೇವರ ಹತ್ತಿರ ಬಹಳ ನಿಕಟವಾದ ಸಂಬಂಧವಿರುವುದರಿಂದ, ಅವನ ಉದ್ದೇಶ ಇವರಿಗೆ ಚೆನ್ನಾಗಿ ತಿಳಿದಿರುವುದರಿಂದ, ಅವರು ಸ್ಪಷ್ಟವಾಗಿ ಉತ್ತರವನ್ನು ಕೊಡಬೇಕಾಗುವುದು. ನಾವು ವಿಶ್ವಾಮಿತ್ರ, ಅತ್ರಿಋಷಿಗಳ ಕೋಪವನ್ನು ಅನುಸರಿಸಬೇಕೆ, ಹೆಂಗಸರ ವಿಷಯದಲ್ಲಿ ವಿಧವಿಧವಾಗಿ ಅನುಭವವನ್ನು ಪಡೆದಿದ್ದ ವಸಿಷ್ಠರ ಕುಟುಂಬದವರನ್ನು ಅನುಸರಿಸಬೇಕೆ? ಮದುವೆಯಾದಮುಕ್ಕಾಲುಪಾಲು ಜನ ಋಷಿಗಳು, ಅವರು ಮಂತ್ರ ಹೇಳುವುದು, ಸೋಮಪಾನ ಮಾಡುವುದರಲ್ಲಿ ಎಷ್ಟು ಪಳಗಿದ ರೊ ಅಷ್ಟೇ ಪಳಗಿದ್ದರು ಮಕ್ಕಳನ್ನು ಉದಾರವಾಗಿ ಹೇಗಾದರೂ, ಎಲ್ಲಿಯಾದರೂ ಸೃಷ್ಟಿಸುವುದರಲ್ಲಿ. ನಾವು ಮೇಲಿನವರನ್ನು ಅನುಸರಿಸಬೇಕೆ ಅಥವಾ ಅಧ್ಯಾತ್ಮ ವಿದ್ಯೆಗೆ ಬ್ರಹ್ಮಚರ್ಯವೇ ತಳಹದಿ ಎಂದು ಸಾರಿದ ಋಷಿಗಳನ್ನು ಅನುಸರಿಸಬೇಕೆ?</p>
<p>ಅನಂತರ ಆದರ್ಶಕ್ಕೆ ತಕ್ಕಂತೆ ಬಾಳಲಾರದ, ದುರ್ಬಲರಾದ, ಭ್ರಷ್ಟರಾದ ಸಂನ್ಯಾಸಿಗಳು ಇವರಿಂದ ಬೇಕಾದಷ್ಟು ನಿಂದೆಯನ್ನು ಕೇಳಬೇಕಾಗಿದೆ.</p>
<p>ಆದರೆ ಆದರ್ಶ ಸರಿಯಾಗಿದ್ದರೆ ಭ್ರಷ್ಟನಾದ ಸಂನ್ಯಾಸಿಯೂ ಗೃಹಸ್ಥನಿಗಿಂತ ಎಷ್ಟೋ ಮೇಲು. ಏಕೆಂದರೆ ಒಂದು ವಸ್ತುವನ್ನು ಪ್ರೀತಿಸಿ ಕಳೆದುಕೊಳ್ಳುವುದು ಮೇಲು ಎಂಬ ಗಾದೆಯಂತೆ. ಒಂದು ಪ್ರಯತ್ನವನ್ನೂ ಮಾಡದ ಹೇಡಿಯ ಜೀವನದೊಂದಿಗೆ ಹೋಲಿಸಿದರೆ ಇವನು ಧೀರನು.</p>
<p>ಸಮಾಜಸುಧಾರಕರ ಮನಸ್ಸು ಹೇಗೆ ಕೆಲಸಮಾಡುತ್ತಿದೆ ಎಂಬುದನ್ನು ನಾವು ಚೆನ್ನಾಗಿ ವಿಮರ್ಶಿಸತೊಡಗಿದರೆ, ಚಿತ್ರಗುಪ್ತರು ಸಂನ್ಯಾಸಿಗಳು ಮತ್ತು ಗೃಹಸ್ಥರು</p>

<!-- 349-5/0371-->

<p>ಇದರಲ್ಲಿ ಯಾರು ಹೆಚ್ಚು ಭ್ರಷ್ಟರು ಎಂಬುದನ್ನು ಗಮನಿಸಬೇಕಾಗಿದೆ. ಅದನ್ನು ಬರೆದುಕೊಳ್ಳುವ ಚಿತ್ರಗುಪ್ತರು ನಮ್ಮಲ್ಲಿಯೇ ಇರುವರು.</p>
<p>ಆದರೆ ಧೀರನಾಗಿ, ಏಕಾಂಗಿಯಾಗಿ ನಿಂತು ಎಲ್ಲಾ ಸಹಾಯವನ್ನೂ ತೃಣೀಕರಿಸಿ, ಜೀವನದ ಕಷ್ಟನಷ್ಟಗಳನ್ನು ಎದುರಿಸಿ, ಯಾವ ಪ್ರತಿಫಲಾಪೇಕ್ಷೆಯೂ ಇಲ್ಲದೆ, ಕರ್ತವ್ಯವೆಂಬ ವ್ಯಾಮೋಹದಿಂದ ಪ್ರೇರಿತರಾಗದೆ, ಕೆಲಸಮಾಡುವುದರಿಂದ ಬರುವ ಅದ್ಭುತವಾದ ಅನುಭವವನ್ನು ನೀವು ಏನು ಹೇಳುವಿರಿ? ಇಡೀ ಜೀವನ ಸ್ವತಂತ್ರವಾಗಿ, ಸಂತೋಷವಾಗಿ ಕೆಲಸ ಮಾಡುವನು- ಅವನು ಗುಲಾಮನಂತೆ ಬಲಾತ್ಕಾರಕ್ಕೆ ಒಳಗಾಗಿಲ್ಲ; ಮಾನವನ ಮಿಥ್ಯಾಮೋಹ ಅಥವಾ ಕೀರ್ತಿಗೆ ಅವನು ಒಳಗಾಗಿಲ್ಲ. ಇದನ್ನು ಸಂನ್ಯಾಸಿ ಮಾತ್ರ ಮಾಡಬಲ್ಲ. ಧರ್ಮದ ವಿಷಯವೇನು? ಅದೇನು ಇರಬೇಕೆ, ಹೋಗಬೇಕೆ? ಅದೇನಾದರೂ ಇರಬೇಕಾದರೆ ಇದರಲ್ಲಿ ಪಾರಂಗತರಾಗಿರುವವರು ಮಾತ್ರ ಇರಬೇಕು, ಇದಕ್ಕಾಗಿ ಹೋರಾಡುವ ಯೋಧರು ಇರಬೇಕು. ಸಂನ್ಯಾಸಿ ಧರ್ಮಪರಿಣತ. ಧರ್ಮಕ್ಕಾಗಿಯೆ ತನ್ನ ಸರ್ವಸ್ವವನ್ನೂ ಧಾರೆ ಎರೆದಿರುವನು. ಅವನು ಭಗವಂತನ ಯೋಧ. ಎಲ್ಲಿಯವರೆಗೆ ಯಾವಧರ್ಮದಲ್ಲಿ ನಿಷ್ಠಾವಂತರಾದ ಸಂನ್ಯಾಸಿಗಳು ಇರುವರೋ ಅಲ್ಲಿಯವರೆಗೆ ಆ ಧರ್ಮ ಹೇಗೆ ನಾಶವಾಗಬಲ್ಲದು?</p>
<p>ಕ್ಯಾಥೋಲಿಕ್ ಸಂನ್ಯಾಸಿಗಳ ಪ್ರವಾಹದ ಮುಂದೆ ಪ್ರಾಟೆಸ್ಟೆಂಟ್ ಇಂಗ್ಲೆಂಡ್ ಮತ್ತು ಅಮೆರಿಕಾ ಏಕೆ ತತ್ತರಿಸುತ್ತಿವೆ?</p>
<p>ರಾನಡೆ ಮತ್ತು ಸಮಾಜಸುಧಾರಕರು ಚಿರಕಾಲ ಬಾಳಲಿ! ಹೇ ಭಾರತ ! ಆಂಗೆಯರನ್ನು ಅನುಕರಿಸುವ ಭಾರತ ! ಮಗು, ಇದನ್ನು ಮರೆಯಬೇಡ, ಈ ನಮ. ಸಮಾಜದಲ್ಲಿ ನೀನಾಗಲಿ, ನಿನ್ನ ಪಾಶ್ಚಾತ್ಯ ಗುರುಗಳಾಗಲಿಗ್ರಹಿಸಲಾಗದ, ಬಗೆಹರಿಸಲಾಗದ ಸಮಸ್ಯೆಗಳಿವೆ ಎಂಬುದನ್ನು ಮರೆಯಬೇಡ.</p>

<!-- 349-5/0372-->
<p>೧೫, ಆರು ಸಂಸ್ಕೃತ ಸೂಕ್ತಿಗಳು * (ಸ್ವಾಮೀಜಿ ಅವರು ತಮ್ಮ ಆರು ಭಾವಚಿತ್ರಗಳಲ್ಲಿ ಇದನ್ನು ಬರೆದು ಸ್ನೇಹಿತರಿಗೆ ಕೊಟ್ಟಿದ್ದರು. - ಸ್ವಾಮಿ ವಿವೇಕಾನಂದ ಇನ್ ಅಮೆರಿಕ: ನ್ಯೂ ಡಿಸ್ಕವರೀಸ್ ಎಂಬ ಗ್ರಂಥದಿಂದ</p>
<p>ತೆಗೆದುಕೊಂಡದ್ದು.) ೧. ಅಜರಾಮರವತ್ ಪ್ರಾಜ್ಯ: ವಿದ್ಯಾಮರ್ಥಂ ಚ ಚಿಂತಯೇತ್ |</p>
<p>- ಗೃಹೀತ ಇವ ಕೇಶೇಷು ಮೃತ್ಯುನಾ ಧರ್ಮಮಾಚರೇತ್ || ಅರ್ಥವನ್ನು ಸಂಪಾದಿಸುವಾಗ ನಾನು ಅಜರ ಅಮರ ಎಂದು ಚಿಂತಿಸಬೇಕು. ಧರ್ಮವನ್ನು ಆಚರಿಸುವಾಗ ನಿಮ್ಮ ಕೇಶವುಮೃತ್ಯುವಿನ ಕೈಯಲ್ಲಿದೆ ಎಂದು ಭಾವಿಸಬೇಕು.</p>
<p>೨. ಏಕ ಏವ ಸುಹೃದ್ಧರ್ಮ ನಿಧನೇಷ್ಯನುಯಾತಿ ಯಃ ||</p>
<p>ಧರ್ಮವೆಂಬ ಒಳ್ಳೆಯ ಸ್ನೇಹಿತನೊಬ್ಬನೇ ನಮ್ಮನ್ನು ಮೃತ್ಯುವಿನ ಅನಂತರವೂ ಅನುಸರಿಸುವನು. ಉಳಿದವುಗಳೆಲ್ಲ ಮೃತ್ಯುವಿನಲ್ಲಿ ಕೊನೆಗಾಣುವುವು.</p>
<p>೩. ಎಲ್ಲಾ ಭಾವನೆಗಳಿಗೆ ಮತ್ತು ಗುಣಗಳಿಗೆ ಅತೀತನಾದ, ಪರಿಶುದ್ದನಾದ ಅನಂತಾತ್ಮನಿಗೆ ನಾನು ನಮಿಸುವೆನು.</p>
<p>೪. ಸಮತಾ ಸರ್ವಭೂತೇಷು ಏತನ್ನುಕಸ್ಯ ಲಕ್ಷಣಮ್ || ಸರ್ವ ಭೂತಗಳನ್ನೂ ಸಮನಾಗಿ ನೋಡುವುದೇ ಮುಕ್ತನ ಲಕ್ಷಣ. ೫. ನೀನು ಮಾತ್ರ ಪ್ರಪಂಚದಲ್ಲಿ ನನ್ನ ಏಕಮಾತ್ರ ನಿಧಿ. ೬. ನೀನೇ ತಂದೆ, ಈಶ್ವರ, ನೀನೇ ತಾಯಿ, ಗಂಡ ಮತ್ತು ಪ್ರೀತಿ.</p>
<p>*<span class="en"> C.W, Vol. V, P. 427</span></p>

<!-- 349-5/0373-->
<p>೧೬. ದಿವ್ಯಜ್ಞಾನದ ಸಂದೇಶ* (ಈ ಕೆಳಗಿನ ಮೂರು ಅಧ್ಯಾಯಗಳು ಸ್ವಾಮಿಗಳ ಬರಹಗಳ ನಡುವೆ ದೊರಕಿದುವು. ಬಹುಶಃ ಅವರು ಒಂದು ಪುಸ್ತಕವನ್ನು ಬರೆಯಲು ಉದ್ದೇಶಿಸಿ ಕೆಲವು ಟಿಪ್ಪಣಿಗಳನ್ನು ಗುರುತು ಮಾಡಿರಬಹುದು)</p>
<p>- ೧ ಬಂಧನ | ೧. ನಮಗಿರುವ ಆಸೆಯೊ ಅನಂತ, ಅವುಗಳ ಪೂರೈಕೆಯೂ ಅತ್ಯಲ್ಪ. ಪ್ರತಿಯೊಬ್ಬರಲ್ಲಿಯೂ ಆಸೆಗೆ ಪಾರವಿಲ್ಲ. ಪ್ರತಿಯೊಬ್ಬರಲ್ಲಿಯೂ ಅದನ್ನು ತೃಪ್ತಿ ಪಡಿಸಿಕೊಳ್ಳುವ ಶಕ್ತಿಯಲ್ಲಿ ತರತಮಗಳಿವೆ. ಕೆಲವರು ಜೀವನದಲ್ಲಿ ಇತರರಿಗಿಂತ ಹೆಚ್ಚು ಯಶಸ್ವಿಗಳಾಗುವರು.</p>
<p>೨. ಈ ಮಿತಿಯೇ ಬಂಧನ. ನಾವು ಇಡಿಯ ಜೀವನವೂ ಹೋರಾಡುತ್ತಿರುವುದು ಇದರಿಂದ ಪಾರಾಗುವುದಕ್ಕಾಗಿ,</p>
<p>೩. ನಾವು ಸುಖವನ್ನು ಮಾತ್ರ ಆಶಿಸುತ್ತೇವೆ. ದುಃಖವನ್ನು ಆಶಿಸುವುದಿಲ್ಲ.</p>
<p>೪ವಿಷಯವಸ್ತುಗಳು ಜಟಿಲವಾಗಿವೆ. ಸುಖವನ್ನು ಕೊಡುವುದೇ, ದುಃಖವನ್ನೂ ಕೊಡುವುದು. ಎರಡೂ ಮಿಶ್ರವಾಗಿ ಹೋಗಿವೆ.</p>
<p>೫. ನಮಗೆ ವಸ್ತುವಿನಲ್ಲಿ ದುಃಖದ ಅಂಶ ಕಾಣುವುದಿಲ್ಲ : ಅಥವಾ ಅದನ್ನು ನೋಡುವುದಕ್ಕೆ ನಾವು ಇಚ್ಚಿಸುವುದಿಲ್ಲ. ಅದರ ಸುಖದಿಂದ ವ್ಯಾಮೋಹಿತರಾಗುವೆವು. ನಾವು ಸುಖವನ್ನು ಹಿಡಿದುಕೊಂಡು ವಿಧಿಯಿಲ್ಲದೇ ದುಃಖವನ್ನು ನಮ್ಮ ಬಳಿಗೆ ಸೆಳೆಯುವೆವು.</p>
<p>೬. ಕೆಲವು ವೇಳೆ ನಮ್ಮ ಪಾಲಿಗೆ ಬರಿಯ ಸುಖ ಬರುವುದೆಂದೂ ದುಃಖಬರುವುದೇ ಇಲ್ಲವೆಂದೂ ಆಶಿಸುವೆವು. ಹಾಗೆ ಎಂದೆಂದಿಗೂ ಆಗುವುದೇ ಇಲ್ಲ.</p>
<p>- ೭. ನಮ್ಮ ಆಸೆಗಳು ಕೂಡ ಪ್ರತಿಕ್ಷಣವೂ ಬದಲಾಗುತ್ತಿರುವುವು. ನಾವು ಇಂದು ಯಾವುದನ್ನು ಹೊಗಳುತ್ತೇವೆಯೋ ಅದನ್ನೇ ನಾಳೆ ತೆಗಳುತ್ತೇವೆ. ಇಂದಿನ ಸುಖವೇ ನಾಳೆಯ ದುಃಖ. ಇಂದು ಪ್ರೀತಿಗೆ ಪಾತ್ರರಾದವರನ್ನು ನಾಳೆ ದ್ವೇಷಿಸುವೆವು.</p>
<p>೮. ಮುಂದಿನ ಜೀವನದಲ್ಲಿ ದುಃಖವನ್ನು ಬಿಟ್ಟು ಬರಿಯ ಸುಖವನ್ನೇ ಆಯ್ದು ಕೊಳ್ಳುತ್ತೇವೆ ಎಂದು ವೃಥಾ ಕನಸು ಕಾಣುತ್ತೇವೆ.</p>
<p>೯. ಭವಿಷ್ಯವು ವರ್ತಮಾನದ ಒಂದು ವಿಸ್ತರಣೆಯಷ್ಟೆ. ಹೀಗಿರುವಾಗ ಬರಿಯ ಸುಖವನ್ನೇ ಅರಸುವುದಕ್ಕೆ ಸಾಧ್ಯವಿಲ್ಲ.</p>
<p>- ೧೦. ಯಾರು ವಿಷಯ ವಸ್ತುಗಳಿಂದ ಸುಖವನ್ನು ಇಚ್ಚಿಸುವರೋ ಅವರಿಗೆ ಸುಖ ದೊರಕುವುದು. ಆದರೆ ಅದರೊಡನೆ ದುಃಖವನ್ನೂ ತೆಗೆದುಕೊಳ್ಳಬೇಕಾಗುವುದು.</p>
<p>೧೧. ಬಾಹ್ಯದಿಂದ ಬರುವ ಸುಖವೆಲ್ಲ ಕೊನೆಗೆ ದುಃಖವನ್ನು ತಂದೇ ತರುವುದು. ಏಕೆಂದರೆ ಎಲ್ಲವೂ ಬದಲಾಗುವುದು. ಇಲ್ಲವೆ ನಾಶವಾಗುವುದು. *<span class="en"> C.W, Vol. V, P.428</span></p>

<!-- 349-5/0374-->
<p>೧೨. ಎಲ್ಲ ವಸ್ತುಗಳ ಗುರಿಯೂ ಮೃತ್ಯು, ವಿಕಾರವನ್ನು ಹೊಂದುವುದೇ ಎಲ್ಲಾ ವಸ್ತುಗಳ ಸ್ವಭಾವ.</p>
<p>೧೩. ಆಸೆ ಹೆಚ್ಚಿದಷ್ಟೂ ಸುಖದ ಆವೇಗವೂ ಹೆಚ್ಚುವುದು. ಇದರಂತೆಯೇ ದುಃಖದ ಆವೇಗವೂ ಹೆಚ್ಚುವುದು.</p>
<p>೧೪. ದೇಹವು ಸೂಕ್ಷ್ಮ ವಾದಷ್ಟೂ ಸಂಸ್ಕೃತಿ ಉನ್ನತವಾಗುವುದು, ಸುಖವನ್ನು ಅನುಭವಿಸುವ ಶಕ್ತಿ ವೃದ್ಧಿಯಾಗುವುದು. ಅದರಂತೆ ದುಃಖದ ಉದ್ವೇಗವೂ ತೀವ್ರವಾಗುವುದು.</p>
<p>- ೧೫. ಮಾನಸಿಕ ಸಂತೋಷಗಳು ದೈಹಿಕ ಸಂತೋಷಗಳಿಗಿಂತ ಎಷ್ಟೋ ಮೇಲು. ಮಾನಸಿಕ ವ್ಯಥೆ ಶಾರೀರಿಕ ವ್ಯಥೆಗಿಂತ ಹೆಚ್ಚು ದಾರುಣವಾದುದು.</p>
<p>೧೬. ಭವಿಷ್ಯವನ್ನು ಚಿತ್ರಿಸಿಕೊಳ್ಳುವ ಆಲೋಚನಾಶಕ್ತಿ ಮತ್ತು ಹಿಂದಿನದನ್ನು ಮನಸ್ಸಿಗೆ ತರುವಸ್ಮರಣ ಶಕ್ತಿ ಇವು ನಮಗೆ ಸ್ವರ್ಗಸುಖವನ್ನು ಕೊಡುವುವು. ಅದರಂತೆಯೇ ನರಕ ಯಾತನೆಯನ್ನೂ ಕೊಡುವುವು.</p>
<p>೧೭. ಯಾವನು ತನ್ನ ಸುತ್ತಲೂ ಹೆಚ್ಚು ವಿಷಯ ವಸ್ತುಗಳನ್ನು ಸಂಗ್ರಹಿಸುವನೋ ಅವನು ಅವೆಲ್ಲವನ್ನೂ ಅನುಭವಿಸಲಾರದಷ್ಟು ಕಲ್ಪನಾಶಕ್ತಿ ಹೀನನಾಗಿರುತ್ತಾನೆ. ಅತಿ ಹೆಚ್ಚಿನ ಕಲ್ಪನಾ ಜೀವಿಯು ತಾನು ಹಿಂದೆ ಹೊಂದಿದ ನಷ್ಟದ ದುಃಖ ಅಥವಾ ಇನ್ನು ಮುಂದೆ ಹೊಂದುವ ನಷ್ಟದ ಅಂಜಿಕೆ ಅಥವಾ ತಾನು ಪ್ರೀತಿಸುವ ವಸ್ತುವಿನಲ್ಲಿರುವ ಲೋಪದೋಷಗಳು ಇವುಗಳಿಂದ ನಿರಾಶೆಗೊಳ್ಳುವನು.</p>
<p>೧೮. ನಾವು ವ್ಯಥೆಯಿಂದ ಪಾರಾಗುವುದಕ್ಕೆ ಬೇಕಾದಷ್ಟು ಹೋರಾಡುತ್ತಿರುವೆವು. ಆ ಪ್ರಯತ್ನದಲ್ಲಿ ಜಯಶೀಲರೂ ಆಗುತ್ತಿರುವೆವು. ಆದರೆ ಅದೇ ಕಾಲದಲ್ಲಿ ಹೊಸ ವ್ಯಥೆಯನ್ನು ಸೃಷ್ಟಿಸಿಕೊಳ್ಳುತ್ತಿರುವೆವು.</p>
<p>೧೯. ನಾವು ಜಯವನ್ನು ಪಡೆಯುತ್ತೇವೆ; ಅಪಜಯ ನಮ್ಮನ್ನು ಅಪ್ಪಳಿಸುವುದು. ನಾವು ಸುಖದ ಹಿಂದೆ ಓಡುತ್ತೇವೆ; ದುಃಖ ನಮ್ಮ ಹಿಂದೆ ಓಡಿ ಬರುತ್ತದೆ.</p>
<p>೨೦. ನಾವು ಮಾಡುತ್ತಿರುವೆವು ಎಂದು ಹೇಳುವೆವು. ಆದರೆ ನಮ್ಮಿಂದ ಯಾರೋ ಮಾಡಿಸುತ್ತಿರುವರು. ನಾವು ಕೆಲಸ ಮಾಡುತ್ತಿರುವೆವು ಎಂದು ಭಾವಿಸುವೆವು. ಆದರೆ ನಾವು ಕೆಲಸ ಮಾಡುವಂತೆ ಯಾರೋ ನಮ್ಮನ್ನು ಪ್ರೇರೇಪಿಸುತ್ತಿರುವರು. ನಾವು ಜೀವಿಸಿರುವೆವು ಎಂದು ಹೇಳುತ್ತೇವೆ. ಆದರೆ ಪ್ರತಿ ಕ್ಷಣವೂ ನಾವು ಸಾಯಬೇಕಾಗಿದೆ. ನಾವುಒಂದುಜನಸಮೂಹದಲ್ಲಿರುವೆವು ನಾವುನಿಲ್ಲಲಾರೆವು;ಮುಂದೆಹೋಗಬೇಕಾಗಿದೆ. ಇದಕ್ಕೆ ನಮ್ಮನ್ನು ಯಾರೂ ಹೊಗಳಬೇಕಾಗಿಲ್ಲ. ಇದು ಹಾಗಿಲ್ಲದೇ ಇದ್ದರೆ ಒಂದು ಕ್ಷಣದ ಸುಖಕ್ಕಾಗಿ ಇಷ್ಟೊಂದು ದುಃಖಯಾತನೆಯನ್ನು ಯಾರು ಎಷ್ಟು ಪ್ರಾರ್ಥಿಸಿದರೂ ನಾವು ಅನುಭವಿಸುತ್ತಿರಲಿಲ್ಲ. ಈ ಅಲ್ಪಸುಖ ಕೂಡ ಅನೇಕ ವೇಳೆ ಒಂದು ವೃಥಾ ಆಸೆ.</p>
<p>೨೧. ನಿರಾಶಾವಾದವೇ ಭಯಾನಕವಾದ ಸತ್ಯವಾಗಿದೆ. ಆಶಾವಾದ ಎಂಬುದು</p>

<!-- 349-5/0375-->

<p>ಎಲ್ಲೋ ಅಸ್ಪಷ್ಟವಾದ ಒಂದು ಭರವಸೆ ಅಷ್ಟೆ, ಇದರಿಂದಾಗಿ ಈ ದುಃಖದಲ್ಲಿ ಸಾಧ್ಯವಾದಷ್ಟು ಸುಖವನ್ನು ಹೀರಲು ಮಾನವನು ಪ್ರಯತ್ನಿಸುವನು.</p>
<p>೨. ನಿಯಮ ೧. ನಿಯಮವು ಎಂದಿಗೂ ದೃಶ್ಯದಿಂದ ಬೇರೆಯಲ್ಲ, ತತ್ತ್ವವು ವ್ಯಕ್ತಿಗಿಂತ ಬೇರೆ ಅಲ್ಲ.</p>
<p>೨. ನಿಯಮ ಎಂಬುದು ಒಂದು ಕ್ರಿಯೆಯ ಕ್ರಮ, ಅಥವಾ ಒಂದು ವಲಯದೊಳಗೆ. ಇರುವ ಪ್ರತಿಯೊಂದು ಘಟನೆಯೂ ನಡೆಯುವ ರೀತಿ.</p>
<p>- ೩. ಆಗುತ್ತಿರುವ ಬದಲಾವಣೆಗಳನ್ನೆಲ್ಲ ಒಟ್ಟಿಗೆ ಸೇರಿಸಿ ಗಮನಿಸುವುದರಿಂದ ನಮಗೆ ನಿಯಮದ ಜ್ಞಾನದೊರಕುವುದು. ಈ ಬದಲಾವಣೆಗಳ ಆಚನಮಗೆ ನಿಯಮವು ಕಾಣುವುದಿಲ್ಲ. ಘಟನೆಗಳಿಂದ ಪ್ರತ್ಯೇಕವಾಗಿ ಒಂದು ನಿಯಮ ಇದೆ ಎಂಬ ಭಾವನೆ ಕೇವಲ ಮಾನಸಿಕ ಕಲ್ಪನೆ. ಅದು ಕೇವಲ ಪದಗಳ ಬಳಕೆ, ನಿಯಮ ಎನ್ನುವುದು ತನ್ನ ವಲಯದಲ್ಲಿರುವ ವಸ್ತುಗಳ ಪ್ರತಿಯೊಂದು ಬದಲಾವಣೆಯಲ್ಲಿಯೂ ಇದೆ. ಆ ಘಟನೆ ಆಗುವ ರೀತಿಯಲ್ಲಿ ಇದು ಹುದುಗಿದೆ. ಶಕ್ತಿಯು ವಸ್ತುವಿನಲ್ಲಿ ಅಂತರ್ಗತವಾಗಿದೆ. ಅದು ವಸ್ತುವಿನ ಭಾವನೆಯ ಒಂದು ಅಂಶವಾಗಿದೆ. ಈ ಶಕ್ತಿ ಇತರ ವಸ್ತುಗಳ ಮೇಲೆ ಕೆಲಸ ಮಾಡುವಾಗ ಒಂದು ಕ್ರಮವನ್ನು ಅನುಸರಿಸುವುದು, ಇದೇ ನಿಯಮ. - ೪ ನಿಯಮವು ವಸ್ತುಗಳ ನೈಜಸ್ವಭಾವದಲ್ಲಿದೆ - ಅದು ಅವು ಪರಸ್ಪರ ಹೇಗೆ ವ್ಯವಹರಿಸುತ್ತವೆ ಎಂಬುದರ ಮೇಲೆ ನಿಂತಿದೆಯೇ ಹೊರತು ಹೇಗೆ ವ್ಯವಹರಿಸಬೇಕು ಎನ್ನುವುದರ ಮೇಲಲ್ಲ. ಬೆಂಕಿ ಸುಡದೇ ಇದ್ದರೆ, ನೀರು ಒದ್ದೆ ಮಾಡದೇ ಇದ್ದರೆ ಮೇಲಾಗಿತ್ತು. ಆದರೆ ಅವು ಹಾಗೆ ಮಾಡುತ್ತವೆ. ಅದೇ ನಿಯಮ. ಅದು ನಿಜವಾದ ನಿಯಮವಾದರೆ ಸುಡದ ಬೆಂಕಿ ಬೆಂಕಿಯೇ ಅಲ್ಲ; ತೋಯಿಸದ ನೀರು ನೀರೇ ಅಲ್ಲ.</p>
<p>೫. ಆಧ್ಯಾತ್ಮಿಕ, ನೈತಿಕ, ಸಾಮಾಜಿಕ, ರಾಷ್ಟ್ರೀಯ ನಿಯಮಗಳೆಲ್ಲ ಪ್ರಚಲಿತ ಆಧ್ಯಾತ್ಮಿಕ ಮತ್ತು ಮಾನವ ವ್ಯಷ್ಟಿಗಳ ಭಾಗವಾಗಿದ್ದರೆ ಮಾತ್ರ ಅವು ನಿಯಮಗಳು.</p>
<p>ವ ಪ್ರತಿಯೊಂದು ಘಟನೆಯೂ ಆ ನಿಯಮಕ್ಕೆ ಅಧೀನ ಎಂದು ವಿನಾಯಿತಿ ಇಲ್ಲದೆ ನಮ್ಮ ಅನುಭವ ಸಾರುವುದು,</p>
<p>೬. ನಾವು ನಿಯಮದಿಂದ ಆಗಿರುವವು. ಪುನಃ ನಾವೇ ನಿಯಮವನ್ನು ಮಾಡಿರುವವು. ಒಂದು ಸನ್ನಿವೇಶದಲ್ಲಿ ಜನರು ತಪ್ಪದೆ ಏನು ಮಾಡುತ್ತಾರೆ ಎಂಬ ಸಾಮಾನೀಕರಣವು ಒಂದು ನಿಯಮ. ಯಾರು ಆ ಸನ್ನಿವೇಶದಲ್ಲಿರುವರೋ ಅವರು ಅದರಂತೆ ಮಾಡುತ್ತಾರೆ. ಜಗತ್ತಿನಲ್ಲೆಲ್ಲ ಜನರು ಮಾಡುವ ಕ್ರಿಯೆಯೇ, ಮಾನವನಿಗೆ ಒಂದು ನಿಯಮ. ಇದನ್ನು ಯಾವ ವ್ಯಕ್ತಿಗೂ ಮಾರುವುದಕ್ಕೆ ಆಗುವುದಿಲ್ಲ. ಆದರೂ ಪ್ರತಿಯೊಂದು ವ್ಯಕ್ತಿಯ ಸಮಗ್ರ ಕ್ರಿಯೆಗಳೇ ವಿಶ್ವನಿಯಮ. ಸಮಷ್ಟಿ ಅಥವಾ ವಿಶ್ವವ್ಯಾಪಿಯಾಗಿರುವ ಅನಂತವು ಪ್ರತಿಯೊಂದು ವ್ಯಷ್ಟಿಯನ್ನೂ ರೂಪಿಸುತ್ತದೆ. ಆದರೆ ವ್ಯಷ್ಟಿಯಾದರೋ ತನ್ನ ಕರ್ಮದಿಂದ ನಿಯಮವು ಜೀವಂತವಾಗಿರುವಂತೆ ಮಾಡುತ್ತದೆ.</p>

<!-- 349-5/0376-->
<p>ಈ ದೃಷ್ಟಿಯಲ್ಲಿ ನಿಯಮ ಎಂಬುದು ಸಾರ್ವತ್ರಿಕವಾದುದು ಎಂಬುದಕ್ಕೆ ಮತ್ತೊಂದು ಹೆಸರು. ವ್ಯಷ್ಟಿಯು ಸಮಷ್ಟಿಯ ಮೇಲೆ ನಿಂತಿದೆ. ಹಲವು ವ್ಯಷ್ಟಿಗಳಿಂದ ಆ ಸಮಷ್ಟಿ ಆಗಿದೆ. ಪೂರ್ಣ ಎಂಬುದು ಹಲವು ಅಂಶಗಳಿಂದ ಆದದ್ದು. ಪೂರ್ಣ ಎಂಬುದು ಅಂಶಗಳಿಂದಾದ ಒಟ್ಟು ಮೊತ್ತ ಎಂಬುದನ್ನು ಕಲ್ಪಿಸಿಕೊಳ್ಳುವುದು ಕಷ್ಟ ವಾದರೂ, ವ್ಯಾವಹಾರಿಕ ದೃಷ್ಟಿಯಿಂದ ನೋಡಿದರೆ ಅದು ನಮ್ಮ ಮುಂದೆ ಇರುವ ವಾಸ್ತವಾಂಶ. ನಿಯಮ, ಸಮಷ್ಟಿ ಅಥವಾ ಪೂರ್ಣ ಇವನ್ನು ನಾವು ನಾಶಮಾಡಲಾರೆವು. ಅಂಶವನ್ನು ಪೂರ್ಣದಿಂದ ತೆಗೆದುಹಾಕುವುದಕ್ಕೂ ಆಗುವುದಿಲ್ಲ; ಅದಕ್ಕೆ ಸೇರಿಸುವುದಕ್ಕೂ ಆಗುವುದಿಲ್ಲ. ಏಕೆಂದರೆ ಪೂರ್ಣದಲ್ಲಿರುವ ಪ್ರತಿಯೊಂದು ಅಂಶವೂ ನಿತ್ಯವಾಗಿರುವುದು.</p>
<p>೭. ಮಾನವನ ದೇಹ ಯಾವವಸ್ತುಗಳಿಂದ ಆಗಿದೆಯೋ ಆ ವಸ್ತುಗಳ ನಿಯಮಗಳನ್ನು ಕಂಡುಹಿಡಿದಿರುವರು. ಎಷ್ಟು ಕಾಲವಾದರೂ ಈ ವಸ್ತುಗಳು ಇರಬಲ್ಲವು ಎಂಬುದನ್ನೂ ತೋರಿರುವರು. ಒಂದು ಲಕ್ಷ ವರುಷಗಳ ಹಿಂದೆ ಒಬ್ಬನ ದೇಹ ಯಾವ ವಸ್ತುವಿನಿಂದ ಆಯಿತೋ ಅದು ಈಗಲೂ ಎಲ್ಲೊ ಇರುವುದು ಎಂಬುದನ್ನು ಸ್ಥಾಪಿಸಿದ್ದಾರೆ. ಅವನು ಮಾಡಿದ ಆಲೋಚನೆ ಕೂಡ ಈಗಲೂ ಯಾರ ಮನಸ್ಸಿನಲ್ಲೂ ಇರುವುದು. - ೮. ದೇಹಾತೀತನಾದ ಮಾನವನಿಗೆ ಸಂಬಂಧಪಟ್ಟ ಒಂದು ನಿಯಮವನ್ನು ಕಂಡುಹಿಡಿಯುವುದೇ ಕಷ್ಟ.</p>
<p>೯. ಆಧ್ಯಾತ್ಮಿಕ ಮತ್ತು ನೈತಿಕ ನಿಯಮಗಳು ಪ್ರತಿಯೊಬ್ಬ ಮಾನವನೂ ಅನುಷ್ಠಾನಕ್ಕೆ ತರುವಂಥವಲ್ಲ. ರಾಷ್ಟ್ರೀಯ ನಿಯಮಗಳೂ ಸೇರಿದಂತೆ ನೀತಿ ವ್ಯವಸ್ಥೆಯನ್ನು ಅನುಸರಿಸುವುದಕ್ಕಿಂತ, ಹೆಚ್ಚಾಗಿ ಉಲ್ಲಂಘಿಸುವುದೇ ರೂಢಿಯಲ್ಲಿದೆ. ಅವು ನಿಯಮವಾಗಿದ್ದರೆ ಅವನ್ನು ಮುರಿಯುವುದು ಹೇಗೆ ಸಾಧ್ಯವಾಗುತ್ತಿತ್ತು?</p>
<p>೧೦. ಯಾರೂ ಪ್ರಕೃತಿ ನಿಯಮಗಳಿಗೆ ವಿರೋಧವಾಗಿ ಹೋಗಲಾರರು. ಆದರೂ ಜನರು ನೈತಿಕ ಮತ್ತು ರಾಷ್ಟ್ರೀಯ ನಿಯಮಗಳನ್ನು ಉಲ್ಲಂಘಿಸುತ್ತಿರುವರು ಎಂಬುದಾಗಿ ನಾವು ಯಾವಾಗಲೂ ದೂರುವುದು ಏಕೆ? :</p>
<p>೧೧. ರಾಷ್ಟ್ರೀಯ ನಿಯಮಗಳು ಎಂಬುವು ಬಹುಜನರ ಇಚ್ಛೆಯ ಮೂರ್ತರೂಪ. ಅದು ರಾಷ್ಟ್ರ ಈಗಿರುವ ಸ್ಥಿತಿಯನ್ನು ಸೂಚಿಸುವುದಿಲ್ಲ : ಮುಂದೆ ಹೇಗಿರಬೇಕು ಎಂಬ ಆಶಯವನ್ನು ಸೂಚಿಸುವುದು,</p>
<p>೧೨. ಆದರ್ಶವಾದ ನಿಯಮ ಯಾವುದೆಂದರೆ ಯಾರೂ ಮತ್ತೊಬ್ಬರ ಆಸ್ತಿಯನ್ನು ಅಪಹರಿಸಕೂಡದು ಎಂಬುದು. ಆದರೆ ಅನುಷ್ಠಾನದಲ್ಲಾದರೋ ಈಗ ನಿಜವಾಗಿ ಅನೇಕ ಜನರು ಇತರರ ಆಸ್ತಿಗಳನ್ನು ಅಪಹರಿಸುತ್ತಿರುವರು.</p>
<p>೧೩. ಪ್ರಕೃತಿಯ ನಿಯಮವನ್ನು ನೀತಿಗೆ ಮತ್ತು ಮಾನವನ ಕರ್ಮಗಳಿಗೆ ಉಪಯೋಗಿಸಿದಾಗ ಅದಕ್ಕೆ ಬೇರೆ ಅರ್ಥ ಬರುವುದು.</p>
<p>೧೪. ಜಗತ್ತಿನ ನೈತಿಕ ನಿಯಮಗಳನ್ನು ವಿಶ್ಲೇಷಿಸಿದಾಗ ಮತ್ತು ಅವನ್ನು ವಸ್ತು</p>

<!-- 349-5/0377-->

<p>ಸ್ಥಿತಿಯೊಂದಿಗೆ ಹೋಲಿಸಿದಾಗ ಎರಡು ನಿಯಮಗಳು ಎದ್ದು ಕಾಣುವುವು. ಒಂದು ಪ್ರತಿಯೊಂದನ್ನೂ ನಮ್ಮಿಂದ ದೂರೀಕರಿಸುವುದು - ನಮ್ಮನ್ನು ಇತರರೆಲ್ಲರಿಂದ ಪ್ರತ್ಯೇಕಿಸಿಕೊಳ್ಳುವುದು. ಇದರ ಪರಿಣಾಮವೆಂದರೆ ಇತರರ ಸುಖವನ್ನು ಕಡೆಗಣಿಸಿ ನಮ್ಮನ್ನು ನಾವು ವೈಭವೀಕರಿಸಿಕೊಳ್ಳುವುದು. ಇನ್ನೊಂದು ಆತ್ಮತ್ಯಾಗ ಎಂದರೆ ನಾವು ನಮ್ಮ ಹಿತವನ್ನು ಗಮನಕ್ಕೆ ತೆಗೆದುಕೊಳ್ಳದೆ ಇತರರ ಹಿತವನ್ನು ರಕ್ಷಿಸುವುದು. ಎರಡೂ ಸುಖಾನ್ವೇಷಣೆಯಿಂದಲೇ ಉದಯಿಸುವುದು. ಒಂದು ಇತರರಿಗೆ ತೊಂದರೆಯನ್ನು ಕೊಡುವುದರಲ್ಲಿ ಸಂತೋಷವನ್ನು ಪಡುವುದು. ನಮ್ಮ ಇಂದ್ರಿಯಗಳಲ್ಲಿ ಮಾತ್ರ ಆ ಸುಖವನ್ನು ಕಾಣುವ ಸಾಮರ್ಥ, ಮತ್ತೊಂದು, ಇತರರಿಗೆ ಒಳ್ಳೆಯದನ್ನು ಮಾಡಿ ಆನಂದವನ್ನು ಅನುಭವಿಸುವುದು. ಇತರರ ಇಂದ್ರಿಯಗಳ ಮೂಲಕ ಆನಂದವನ್ನು ಅನುಭವಿಸುವ ಸ್ವಭಾವ. ಪ್ರಪಂಚದ ಮಹಾ ವ್ಯಕ್ತಿಗಳಲ್ಲಿ ಈ ಎರಡನೆಯ ಶಕ್ತಿ ಪ್ರಮುಖವಾಗಿ ಇರುವುದು. ಆದರೂ ಈ ಎರಡು ಶಕ್ತಿಗಳೂ ಒಟ್ಟಿಗೆ ಕೆಲಸ ಮಾಡುತ್ತಿವೆ. ಪ್ರತಿಯೊಬ್ಬರಲ್ಲಿಯೂ ಇವೆರಡೂ ಮಿಶ್ರವಾಗಿ ಹೋಗಿವೆ. ಒಮ್ಮೆ ಇದು, ಒಮ್ಮೆ ಅದು ಪ್ರಧಾನವಾಗಿರುವುದು. ಕಳ್ಳ ಕದಿಯುವನು, ಬಹುಶಃ ತಾನು ಪ್ರೀತಿಸುವ ಮತ್ತಾರಿಗಾಗಿಯೋ ಅದನ್ನು ಮಾಡುವನು.</p>
<p>- ೩. ಬ್ರಹ್ಮ ಮತ್ತು ಮುಕ್ತಿ ಸಾಧನೆ ೧. ಓಂ ತತ್ ಸತ್ - ಸಚ್ಚಿದಾನಂದ.</p>
<p>(ಅ) ಇರುವುದೊಂದೇ ಸತ್ಯ – ಉಳಿದವು ಎಷ್ಟರ ಮಟ್ಟಿಗೆ ಈ ಸತ್ಯವನ್ನು ವ್ಯಕ್ತಗೊಳಿಸುವುವೋ ಅಷ್ಟು ಮಾತ್ರ ಸತ್ಯ.</p>
<p>(ಆ) ಇದೊಂದೆನಿಜವಾದ ಜ್ಞಾತೃ - ಸ್ವಯಂಜ್ಯೋತಿ - ಚಿತ್ಪ್ರಭೆ. ಉಳಿದುವೆಲ್ಲ ಇದರಿಂದ ಬೆಳಕನ್ನು ಎರವಲಾಗಿ ಪಡೆದು ಶೋಭಿಸುತ್ತವೆ. ಪ್ರತಿಯೊಂದೂ ಅದರ ಜ್ಞಾನವನ್ನು ಎಷ್ಟರ ಮಟ್ಟಿಗೆ ಪ್ರತಿಬಿಂಬಿಸುತ್ತದೆಯೋ ಅಷ್ಟರ ಮಟ್ಟಿಗೆ ಮಾತ್ರ ಅದಕ್ಕೆ ಜ್ಞಾನ ಇದೆ ಎಂದು ಹೇಳಬಹುದು. . (ಇ) ಇದೊಂದೇ ನಿಜವಾದ ಆನಂದ - ಇಲ್ಲಿ ಯಾವ ಬಯಕೆಯೂ ಇಲ್ಲ - ಇದು ಎಲ್ಲವನ್ನೂ ಒಳಗೊಳ್ಳುವುದು - ಎಲ್ಲದರ ಸಾರವೇ ಇದು. ಇದೇ ಸಚ್ಚಿದಾನಂದ, . (ಈ) ಇದಕ್ಕೆ ಅಂಶಗಳಿಲ್ಲ, ಗುಣಗಳಿಲ್ಲ, ಸುಖದುಃಖಗಳಿಲ್ಲ; ಇದು ದ್ರವ್ಯವೂ ಅಲ್ಲ. ಮನಸ್ಪೂ ಅಲ್ಲ; ಇದೇ ಪರ, ಅಖಂಡ, ಪ್ರತಿಯೊಂದರಲ್ಲಿಯೂ ಇರುವ ಅವ್ಯಕ್ತಿಸ್ವರೂಪ, ವಿಶ್ವದ ವಿರಾಟ್ ಅಹಂ ಇದು.</p>
<p>(ಉ) ಇದೇ ನನ್ನಲ್ಲಿ, ನಿನ್ನಲ್ಲಿ ಮತ್ತು ಎಲ್ಲರಲ್ಲಿರುವ ಸತ್ಯ. ಆದಕಾರಣವೇ ತತ್ತ್ವಮಸಿ, ನೀನೇ ಅವನು,</p>
<p>೨. ನಮ್ಮ ಮನಸ್ಸು ಅದೇ ಅವ್ಯಕ್ತವನ್ನೇ ಈ ಜಗತ್ತಿನ ಸೃಷ್ಟಿ ಸ್ಥಿತಿ ಲಯಗಳ ಕಾರಣವೆಂದು ಗ್ರಹಿಸುತ್ತದೆ. ಅದೇ ಪ್ರಪಂಚಕ್ಕೆ ಉಪಾದಾನ ಮತ್ತು ನಿಮಿತ್ತ ಕಾರಣ. ಅದೇ ಪರಮೇಶ್ವರ, ಜೀವನ, ಪ್ರೀತಿ, ಸೌಂದರ್ಯ ಇವುಗಳ ಪರಾಕಾಷ್ಠೆ ಅದು.</p>
<p>(ಅ) ಪರಬ್ರಹ್ಮದ ಶ್ರೇಷ್ಠ ಅಭಿವ್ಯಕ್ತಿಯೇ ಈಶ್ವರ; ಇದೇ ಪರಾಶಕ್ತಿ.</p>

<!-- 349-5/0378-->
<p>(ಆ) ಪರಮಾತ್ಮನಲ್ಲಿ ಪರಾಜ್ಞಾನವು ತನ್ನ ಶ್ರೇಷ್ಠಸ್ವರೂಪವಾದ ಪ್ರೀತಿಯ ರೂಪದಲ್ಲಿ ವ್ಯಕ್ತವಾಗುತ್ತದೆ.</p>
<p>(ಇ) ಪರಮಾನಂದವು ಪರಮೇಶ್ವರನಲ್ಲಿ ಅನಂತ ಸೌಂದರ್ಯದಂತ ವ್ಯಕ್ತವಾಗುತ್ತದೆ. ಜೀವಿಯ ಪರಮಾಕರ್ಷಣೆಯೇ ಅವನು.</p>
<p>ಸತ್ಯಂ-ಶಿವಂ-ಸುಂದರಂ. ಪರಬ್ರಹ್ಮವೇ ಸಚ್ಚಿದಾನಂದ, ಅವ್ಯಕ್ತ, ನಿಜವಾದ ಅನಂತ.</p>
<p>ಅಣೋರಣೀಯದಿಂದ ಮಹತೋಮಹೀಯವರೆಗೆ ಎಲ್ಲವೂ ತಮ್ಮ ಶಕ್ತನುಸಾರ -ಶಕ್ತಿಯಂತೆ [ಮೇಲಿನ ಜೀವನದಲ್ಲಿ, ಆಕರ್ಷಣೆಯಂತೆ [ಪರಪ್ರೇಮದಲ್ಲಿ ಸಮತ್ವಕ್ಕಾಗಿ ನಡೆಸುವ ಹೋರಾಟದಂತೆ [ಪರಮಾನಂದದಲ್ಲಿ] ಅಭಿವ್ಯಕ್ತಿಗೊಳ್ಳುತ್ತಿವೆ. ಈ ಪರಾಶಕ್ತಿ - ಪ್ರೇಮ - ಸೌಂದರ್ಯವು ಒಂದು ವ್ಯಕ್ತಿ - ಜಗದ್ಧಾತ್ರಿ - ದೇವದೇವ - ಪರಮೇಶ್ವರ - ಸರ್ವವ್ಯಾಪಿ, ಆದರೂ ಅದು ಪ್ರಪಂಚದಿಂದ ಬೇರೆ ಇರುವುದು - ಆತ್ಮದ ಆತ್ಮ, ಆದರೂ ಪ್ರತಿಯೊಂದು ಆತ್ಮಕ್ಕಿಂತಲೂ ಬೇರೆ ಇರುವುದು. ಆದರೂ ಇದೇ ವಿಶ್ವಜನನಿ. ಏಕೆಂದರೆ ಇವಳೇ ಇದನ್ನು ಸೃಷ್ಟಿಸಿರುವವಳು. ಇದನ್ನು ಆಳುತ್ತಿರುವವಳು ಇವಳೇ. ಏಕೆಂದರೆ ಪರಮಪ್ರೀತಿಯಿಂದ ಇದನ್ನು ನೋಡಿ ಕೊಳ್ಳುತ್ತಿರುವಳು. ಕೊನೆಗೆ ಎಲ್ಲವನ್ನೂ ತನ್ನ ಬಳಿಗೆ ಎಳೆದುಕೊಳ್ಳುವಳು. ಅವಳ ಆಜ್ಞಾನುಸಾರ ಸೂರ್ಯಚಂದ್ರರು ಬೆಳಗುವರು; ಮೋಡಗಳು ಮಳೆಗರೆಯುವುವು. ಮೃತ್ಯುವು ಪ್ರಪಂಚದಲ್ಲಿ ಸಂಚರಿಸುವನು.</p>
<p>ಅವಳೇ ಸರ್ವಸೃಷ್ಟಿಯಲ್ಲಿರುವ ಶಕ್ತಿ, ಪ್ರತಿಯೊಂದು ಕಾರಣವೂ ಕಾರ್ಯವಾಗು ವಂತ ಮಾಡುವವಳು ಅವಳೇ. ಅವಳ ಇಚ್ಛೆಯೇ ಏಕಮಾತ್ರ ನಿಯಮ. ಅವಳೆಂದಿಗೂ ತಪ್ಪು ಮಾಡುವುದಿಲ್ಲ. ಅವಳ ಇಚ್ಛೆಯೇ ಪ್ರಕೃತಿ ನಿಯಮ. ಅದನ್ನು ಯಾರೂ ಬದಲಾಯಿಸಲಾರರು. ಅವಳೇ ಕರ್ಮನಿಯಮದ ಪ್ರಾಣ, ಪ್ರತಿಯೊಂದು ಕರ್ಮಕೂ ಫಲವನ್ನು ಕೊಡುವವಳು ಅವಳೇ. ಅವಳ ನೇತೃತ್ವದಲ್ಲಿ ನಾವು ನಮ್ಮ ಕರ್ಮದ ಮೂಲಕ ಜೀವನವನ್ನು ರೂಢಿಸಿಕೊಳ್ಳುತ್ತಿರುವೆವು.</p>
<p>ಜೀವನದ ಉದ್ದೇಶವೇ ಸ್ವಾತಂತ್ರ್ಯ; ಸ್ವಾತಂತ್ರ್ಯವೇ ಅದರ ಗುರಿ. ಜಗನ್ಮಾತೆಯ ನೇತೃತ್ವದಲ್ಲಿ ಮುಕ್ತಿಯನ್ನು ಪಡೆಯಲು ಪ್ರಕೃತಿಯ ನಿಯಮಗಳ ಮೂಲಕ ನಾವು ಹೋರಾಡುತ್ತಿರುವವು. ಮಾನವನಲ್ಲಿರುವ ಮುಕ್ತನಾಗಬೇಕೆಂಬ ಆಕಾಂಕ್ಷೆಯಲ್ಲಿ ವಿಶ್ವದ ಹೋರಾಟ ತನ್ನ ಪರಾಕಾಷ್ಠೆಯನ್ನು ಮುಟ್ಟುವುದು.</p>
<p>ನಾವುಮುಕ್ತಿಯನ್ನು ಜ್ಞಾನ, ಕರ್ಮ ಮತ್ತು ಭಕ್ತಿ ಇವುಗಳ ಮೂಲಕ ಪಡೆಯಬಹುದು.</p>
<p>(ಅ) ಕರ್ಮ ಎಂದರೆ ಇತರರ ಸೇವೆಮಾಡುವುದಕ್ಕೆ, ಅವರನ್ನು ಪ್ರೀತಿಸುವುದಕ್ಕೆ ನಾವು ಮಾಡುವ ಸತತ ಪ್ರಯತ್ನ.</p>
<p>(ಆ) ಭಕ್ತಿ ಎಂದರೆ ಪ್ರಾರ್ಥನೆ, ಸ್ತೋತ್ರ, ಧ್ಯಾನ. (ಇ) ಜ್ಞಾನವು ಧ್ಯಾನದ ಫಲ.</p>

<!-- 349-5/0379-->
<p>೧೭. ಬೇಲೂರು ಮಠ-ಒಂದು ಮನವಿ * ಹಿಂದೂಧರ್ಮದ ಸಿದ್ಧಾಂತಗಳನ್ನು ಬೋಧಿಸಿ ಇದನ್ನು ನಿಕೃಷ್ಟ ದೃಷ್ಟಿಯಿಂದ ನೋಡುತ್ತಿದ್ದ ಪಾಶ್ಚಾತ್ಯರಿಂದ ಸ್ವಲ್ಪ ಗೌರವವನ್ನು ಅದಕ್ಕೆ ಸಂಪಾದಿಸಿ ಕೊಡುವುದರಲ್ಲಿ ಶ್ರೀರಾಮಕೃಷ್ಣ ಪರಮಹಂಸರ ಶಿಷ್ಯರು ಸ್ವಲ್ಪ ಮಟ್ಟಿಗೆ ಜಯಶೀಲರಾಗಿರುವರು. ಇದರಿಂದ ಇಂಡಿಯಾದಲ್ಲಿ ಮತ್ತು ಪಾಶ್ಚಾತ್ಯ ದೇಶಗಳಲ್ಲಿ ಧರ್ಮವನ್ನು ಬೋಧಿಸುವ ಅನೇಕ ಜನ ತರುಣ ಸಂನ್ಯಾಸಿಗಳನ್ನು ತರಬೇತು ಮಾಡಬೇಕೆಂಬ ಉತ್ಸಾಹವು ನಮ್ಮಲ್ಲಿ ಹುಟ್ಟಿದೆ. ಕೆಲವು ತರುಣರಿಗೆ ವೇದಕಾಲದ ಗುರುಕುಲ ವಿದ್ಯಾಭ್ಯಾಸದ ರೀತಿಯಲ್ಲಿ ತರಬೇತನ್ನು ಕೊಡಲು ಪ್ರಯತ್ನಿಸುತ್ತಿರುವೆವು.</p>
<p>ಇದಕ್ಕಾಗಿ ಕಲ್ಕತ್ತೆಯ ಸಮಿಾಪದಲ್ಲಿ ಗಂಗಾನದಿಯ ತೀರದಲ್ಲಿ ಕೆಲವು ಅಮೆರಿಕದ ಮತ್ತು ಯುರೋಪಿನ ಸ್ನೇಹಿತರ ಸಹಾಯದಿಂದ ಒಂದು ಮಠವನ್ನು ಸ್ಥಾಪಿಸಲಾಗಿದೆ.</p>
<p>ಬೇಗನೆ ಅದು ಫಲಕಾರಿಯಾಗಬೇಕಾದರೆ ಧನದ ಆವಶ್ಯಕತೆ ಇದೆ. ಆದಕಾರಣ ಯಾರು ನಮ್ಮ ಪ್ರಯತ್ನಕ್ಕೆ ಸಹಾನುಭೂತಿಯನ್ನು ನೀಡಬಲ್ಲರೋ ಅವರಿಗೆ ಮನವಿ ಮಾಡಿಕೊಳ್ಳುತ್ತೇವೆ.</p>
<p>ಹಣ ಎಷ್ಟು ನಮಗೆ ಒದಗಿಬರುವುದೂ ಅಷ್ಟು ಹೆಚ್ಚು ಯುವಕರನ್ನು ತರಬೇತು ಮಾಡಿ, ಕ್ರಮೇಣ ಮಠದ ಕಾರ್ಯವನ್ನು ವಿಸ್ತರಿಸಬೇಕೆಂದು ಇರುವವು. ಅವರಿಗೆ ಪಾಶ್ಚಾತ್ಯ ವಿಜ್ಞಾನ ಮತ್ತು ಭಾರತೀಯ ಧಾರ್ಮಿಕ ವಿಷಯಗಳು ಎರಡನ್ನೂ ಬೋಧಿಸಲಾಗುವುದು. ಇದರಿಂದ ವಿಶ್ವವಿದ್ಯಾನಿಲಯದ ಶಿಕ್ಷಣದೊಂದಿಗೆ, ಗುರುಕುಲವಾಸದಲ್ಲಿ ಶಿಸ್ತಿನ ಶಿಕ್ಷಣವೂ ದೊರಕುವುದು.</p>
<p>ಕಲ್ಕತ್ತೆಯ ಸಮಿಾಪದಲ್ಲಿರುವ ಕೇಂದ್ರ ಮಠವು ಸಾಕಷ್ಟು ಹಣ ಮತ್ತು ಜನ ದೊರೆತಂತೆ ಬೇರೆ ಬೇರೆ ಕಡೆ ಶಾಖೆಗಳನ್ನು ತೆರೆಯುವುದು. - ಶಾಶ್ವತವಾದ ಫಲವು ದೊರೆಯಬೇಕಾದರೆ ಈ ಕೆಲಸಕ್ಕೆ ಸ್ವಲ್ಪಕಾಲ ಹಿಡಿಯು ವುದು. ಇದಕ್ಕೆ ಬರುವ ಯುವಕರ ಮತ್ತು ಇದಕ್ಕಾಗಿ ಸಹಾಯ ಮಾಡುವ ಜನರ ದೊಡ್ಡ ತ್ಯಾಗ ಅತ್ಯಾವಶ್ಯಕ. - ಜನರು ಇದಕ್ಕೆ ಅಣಿಯಾಗಿರುವರು ಎಂದು ನಾವು ಭಾವಿಸುತ್ತೇವೆ. ಯಾರು ತಮ್ಮ ದೇಶವನ್ನು ಮತ್ತು ಧರ್ಮವನ್ನು ಪ್ರೀತಿಸಬಲ್ಲರೋ, ಮತ್ತು ಯಾರಿಗೆ ಕಾರ್ಯತಃ ತಮ್ಮ ಸಹಾನುಭೂತಿಯನ್ನು ದ್ರವ್ಯದ ಮೂಲಕ ತೋರಲು ಸಾಧ್ಯವೋ ಅವರಿಗಾಗಿ ನಾವು ಈ ಮನವಿಯನ್ನು ಮಾಡಿಕೊಳ್ಳುತ್ತಿರುವೆವು.</p>
<p>ವಿವೇಕಾನಂದ</p>
<p>*<span class="en"> C.W, Vol. V, P. 434</span></p>

<!-- 349-5/0380-->
<p>೧೮. ಅದೈತ ಆಶ್ರಮ ಹಿಮಾಲಯ * (ಮಾಯಾವತಿ ಅದೈತ ಆಶ್ರಮದ ಧೈಯೋದ್ದೇಶವನ್ನು ಕುರಿತು, 1899ರ ಮಾರ್ಚ್‌ನಲ್ಲಿ</p>
<p>ಬರೆದ ಪತ್ರದ ಭಾಗ) ಯಾರಲ್ಲಿ ಈ ಪ್ರಪಂಚ ಇದೆಯೊ, ಯಾರು ಪ್ರಪಂಚದಲ್ಲಿರುವನೊ, ಯಾರು ಈ ಪ್ರಪಂಚವೇ ಆಗಿರುವನೊ, ಯಾರಲ್ಲಿ ಆತ್ಮನಿರುವನೊ, ಯಾರು ಆತ್ಮನಲ್ಲಿರುವನೊ, ಅವನನ್ನು ಅರಿತರೆ, ಎಂದರೆ ವಿಶ್ವವೇ ನಮ್ಮ ಆತ್ಮನೆಂದು ಅರಿತರೆ, ಅದು ಮಾತ್ರ ಎಲ್ಲಾ ಅಂಜಿಕೆಗಳನ್ನು ನಾಶಮಾಡಬಲ್ಲದು, ದುಃಖವನ್ನು ನಾಶಮಾಡಬಲ್ಲದು, ಅನಂತ ಸ್ವಾತಂತ್ರ್ಯಕ್ಕೆ ನಮ್ಮನ್ನು ಒಯ್ಯುವುದು. ಯಾವಾಗಲಾದರೂ ಪ್ರೇಮ ವಿಸ್ತಾರವಾಗಿದ್ದರೆ, ವ್ಯಕ್ತಿಯ ಅಥವಾ ಸಮುದಾಯ ಜೀವನದಲ್ಲಿ ಬೆಳವಣಿಗೆ ಆಗಿದ್ದರೆ, ಅದು ಯಾವಾಗಲೂ ಎಲ್ಲಾ ಜೀವಿಗಳೂ ಒಂದು ಎಂಬ ಭಾವನೆಯನ್ನು ಅರಿತು ಅದನ್ನು ಅನುಷ್ಠಾನ ಪ್ರಪಂಚಕ್ಕೆ ತಂದಿರುವುದರಿಂದ ಆಗಿದೆ. 'ಬಂಧನವೇ ದುಃಖ, ಸ್ವಾತಂತ್ರ್ಯವೇ ಆನಂದ”. ಅದೈತ ಜ್ಞಾನದಿಂದ ಮಾತ್ರವೇ ಮಾನವನು ತನಗೆ ತಾನೇ ಪ್ರಭು ಎಂಬ ಅನುಭವವನ್ನು ಪಡೆಯುತ್ತಾನೆ. ಅದೈತವೇ ಎಲ್ಲಾ ವಿಧವಾದ ಬಂಧನಗಳಿಂದ ಮತ್ತು ಅವುಗಳಿಂದ ಬರುವ ಮೂಢನಂಬಿಕೆಗಳಿಂದ ನಮ್ಮನ್ನು ಪಾರುಮಾಡುವುದು. ಇದರಿಂದ ಜೀವನದಲ್ಲಿ ನಾವು ಧೈರ್ಯವಾಗಿ ಎಲ್ಲವನ್ನೂ ಸಹಿಸುವುದನ್ನು ಕಲಿಯುತ್ತೇವೆ, ಧೀರರಾಗಿ ಕೆಲಸಮಾಡುವುದನ್ನು ಕಲಿಯುತ್ತೇವೆ, ಕೊನೆಗೆ ಸಂಪೂರ್ಣವಾಗಿ ನಾವು ಮುಕ್ತರಾಗಬಹುದು.</p>
<p>ಇದುವರೆಗೆ ಈ ಭವ್ಯ ಸತ್ಯವನ್ನು ದೈತಭಾವನೆಗಳಿಂದ ಸಂಪೂರ್ಣವಾಗಿ ಬೇರೆ ಮಾಡಿ ಜನರಿಗೆ ಬೋಧಿಸಲು ಆಗಲಿಲ್ಲ. ಆದಕಾರಣವೇ ಈ ಸತ್ಯವು ಮಾನವಕೋಟಿಯಲ್ಲಿ ಅಷ್ಟು ಪ್ರಚಾರವಾಗಿ ಅವರ ಪ್ರಯೋಜನಕ್ಕೆ ಬರದೆ ಇರುವುದಕ್ಕೆ ಕಾರಣವಾಗಿದೆ.</p>
<p>ಈ ಒಂದು ಸತ್ಯ ಯಾವ ಬಂಧನವೂ ಇಲ್ಲದೆ ವ್ಯಾಪಿಸಿ, ವ್ಯಕ್ತಿಗಳನ್ನು ಮತ್ತು ಜನಸಮುದಾಯವನ್ನು ಮೇಲೆತ್ತುವುದಕ್ಕೆ ಸಹಾಯ ಮಾಡಲಿ ಎಂದು ನಾವು ಅದೈತ ಆಶ್ರಮವನ್ನು, ಹಿಮಾಲಯದ ಮೇಲೆ ಮೊದಲು ಅದೈತ ಭಾವವು ಎಲ್ಲಿ ವ್ಯಕ್ತವಾಯಿತೊ ಅಲ್ಲಿ ಸ್ಥಾಪಿಸುವೆವು.</p>
<p>ಇಲ್ಲಿ ಅದೈತವು ಎಲ್ಲಾ ಮೂಢ ನಂಬಿಕೆಗಳಿಂದಲೂ ಮತ್ತು ದುರ್ಬಲಗೊಳಿಸುವ ಮಿಶ್ರಣದಿಂದಲೂ ರಕ್ಷಿಸಲ್ಪಡುವುದು. ಪರಿಶುದ್ಧವಾದ ಸರಳವಾದ ಅದೈತವನ್ನಲ್ಲದೆ ಇಲ್ಲಿ ಬೇರಾವುದನ್ನೂ ಬೋಧಿಸುವುದಿಲ್ಲ; ಅಭ್ಯಾಸ ಮಾಡುವುದಿಲ್ಲ. ನಾವು ಉಳಿದ ಎಲ್ಲಾ ಸಿದ್ದಾಂತಗಳೊಂದಿಗೆ ಸಹಾನುಭೂತಿಯನ್ನು ತೋರಿದರೂ, ನಾವು ಈ ಆಶ್ರಮವನ್ನು ಅದ್ದೆ ತಕ್ಕೆ ಮಾತ್ರ ಮಾಸಲಾಗಿಡುವೆವು.</p>
<p>*<span class="en"> C.W, Vol. V, P,435</span></p>

<!-- 349-5/0381-->
<p>೧೯. ಶ್ರೀರಾಮಕೃಷ್ಣ ಸೇವಾಶ್ರಮ ಕಾಶಿ-ಒಂದು ಮನವಿ*</p>
<p>(ವಾರಾಣಸಿಯ ರಾಮಕೃಷ್ಣ ಸೇವಾಶ್ರಮದ ಪ್ರಥಮ ವರದಿಯೊಂದಿಗೆ ಕಳುಹಿಸಲೆಂದು</p>
<p>ಸ್ವಾಮಿಜಿ 1902ರ ಫೆಬ್ರವರಿಯಲ್ಲಿ ಬರೆದ ಪತ್ರ.)</p>
<p>ಪ್ರಿಯ...</p>
<p>ಕಾಶಿಯ ರಾಮಕೃಷ್ಣ ಸೇವಾಶ್ರಮದ ಕಳೆದ ವರ್ಷದ ವರದಿಯನ್ನು ನಿಮಗೆ ಒಪ್ಪಿಸುತ್ತಿದ್ದೇವೆ. ಈ ಪವಿತ್ರ ನಗರಿಯಲ್ಲಿ ನಮ್ಮ ಅನೇಕ ಮಂದಿ ಸಹೋದರರು, ಅದರಲ್ಲಿಯೂ ವೃದ್ದ ಸ್ತ್ರೀಪುರುಷರು ತಮ್ಮ ವೃದ್ದಾಪ್ಯದಲ್ಲಿ, ಯಾವ ರೋಗರುಜಿನಗಳಿಗೆ ತುತ್ತಾಗುವರೋ ಅವುಗಳ ಶಮನಕ್ಕಾಗಿ ಮಾಡಿದ ನಮ್ಮ ಅಲ್ಪ ಪ್ರಯತ್ನವನ್ನು ಈ ವರದಿಯಲ್ಲಿ ಒಪ್ಪಿಸುತ್ತೇವೆ.</p>
<p>ಜನರ ಬುದ್ದಿ ಜಾಗೃತವಾಗುತ್ತಿರುವಾಗ, ಜನರು ತಮ್ಮ ಸಾರ್ವಜನಿಕ ಅಭಿಪ್ರಾಯವನ್ನು ಕ್ರಮೇಣ ಮುಂದೆ ಬಂದು ವ್ಯಕ್ತಪಡಿಸುತ್ತಿರುವಾಗ, ಹಿಂದೂಗಳ ತೀರ್ಥಸ್ಥಳಗಳು, ಅವುಗಳು ಈಗ ಇರುವ ಸ್ಥಿತಿ ಮತ್ತು ಅಲ್ಲಿ ಕೆಲಸ ಹೇಗೆ ನಡೆಯುತ್ತಿದೆ ಎಂಬುದನ್ನು ಟೀಕಾಕಾರರ ಸೂಕ್ಷ್ಮದೃಷ್ಟಿ ನೋಡದೇ ಇಲ್ಲ. ಈ ಸ್ಥಳ ಹಿಂದೂಗಳಿಗೆ ತೀರ್ಥಯಾತ್ರಾಸ್ಥಳಗಳಲ್ಲಿ ಪರಮ ಪವಿತ್ರವಾಗಿರುವಾಗ, ಇದು ಅಷ್ಟೇ ದೊಡ್ಡ ಟೀಕೆಗೂ ಗುರಿಯಾಗದೆ ಇಲ್ಲ.</p>
<p>ಬೇರೆ ತೀರ್ಥಸ್ಥಳಗಳಿಗೆ ಜನರು ತಮ್ಮ ಪಾಪವನ್ನು ಕಳೆದುಕೊಳ್ಳಲು ಹೋಗುವರು. ಅಂತಹ ಸ್ಥಳಗಳಲ್ಲಿ ಅವರು ಎಲ್ಲೋ ಕೆಲವು ದಿನಗಳು ಮಾತ್ರ ಇರುವರು. ಬಹಳ ಪುರಾತನವಾದ ಭಾರತೀಯರ ಧಾರ್ಮಿಕ ಚಳುವಳಿಯ ಸಜೀವ ಕೇಂದ್ರವಾದ ಈ ನಗರಿಯಲ್ಲಾದರೋ, ಸ್ತ್ರೀಪುರುಷರೆಲ್ಲರೂ ತಮ್ಮ ಜೀವನದ ಕೊನೆಗಾಲದಲ್ಲಿ ಬರುತ್ತಾರೆ. ವಿಶ್ವನಾಥನ ದೇವಾಲಯದ ಛಾಯೆಯ ಆಶ್ರಯದಲ್ಲಿ ಮೃತ್ಯುವಿನ ಮೂಲಕ ಮುಕ್ತಿಯನ್ನು ಕಾಣುವವರೆಗೆ ಇಲ್ಲಿರುವರು. ಜಗತ್ತಿನ ಶ್ರೇಯಸ್ಸಿಗಾಗಿ ತಮ್ಮ ಸರ್ವಸ್ವವನ್ನೂ ತೆತ್ತವರು ಇಲ್ಲಿ ಇರುವರು. ತಮ್ಮ ನೆಂಟರಿಷ್ಟರುಮತ್ತು ಬಾಲ್ಯಸ್ನೇಹಿತರ ಸಹಾಯ ಇವುಗಳನ್ನು ಎಂದೆಂದಿಗೂ ಕಳೆದುಕೊಂಡವರು ಇರುವರು. ಇಂಥವರು ಕೂಡ ಮಾನವನ ಸ್ವಾಭಾವಿಕ ದುರ್ದೆಸೆಗೆ ತುತ್ತಾಗಬೇಕಾಗಿದೆ. ರೋಗದ ರೂಪಿನಲ್ಲಿ ಬರುವ ಶಾರೀರಿಕ ಕಷ್ಟಕ್ಕೆ ತುತ್ತಾಗಬೇಕಾಗಿದೆ.</p>
<p>- ಈ ಸ್ಥಳವನ್ನು ನೋಡಿಕೊಳ್ಳುವವರು ಸ್ವಲ್ಪ ನಿಂದೆಗೆ ಅರ್ಹರಾಗಿರುವರು ಎಂಬುದು ನಿಜವಿರಬಹುದು. ಜನರು ಮಾಡುವ ಬೇಕಾದಷ್ಟು ಉಗ್ರಟೀಕೆಗೆ ಇಲ್ಲಿರುವ ಪುರೋಹಿತರು ಯೋಗ್ಯರಾಗಿರುವರು ಎಂಬುದು ನಿಜವಿರಬಹುದು. ಆದರೆ ನಾವು ಜನರಂತೆ ಪುರೋಹಿತರು ಎಂಬ ಸತ್ಯವನ್ನು ಮರೆಯಬಾರದು. ನಮ್ಮ ಮನೆಯ ಮುಂದೆಯೇ ದುಃಖದ ಪ್ರವಾಹವು, ಸ್ತ್ರೀಪುರುಷಬಾಲಕರು, ಸಂನ್ಯಾಸಿ ಮತ್ತು ಗೃಹಸ್ಥರು - ಇವರನ್ನು ಸೆಳೆದುಕೊಂಡು</p>
<p>*<span class="en"> C.W, Vol. V, P. 436</span></p>

<!-- 349-5/0382-->
<p>ಹೋಗುತ್ತಿರುವಾಗ, ಪುರೋಹಿತರ ಅನಾಚಾರಗಳನ್ನು ಟೀಕಿಸುತ್ತ ನಾವು ಸುಮ್ಮನೆ ಕುಳಿತರೆ, ಯಾರೊಬ್ಬರ ದುಃಖವೂ ಕಡಮೆಯಾಗುವುದಿಲ್ಲ, ಯಾರಿಗೂ ಸ್ವಲ್ಪವೂ ಸಹಾಯ ಸಿಕ್ಕುವುದಿಲ್ಲ.</p>
<p>ಮುಕ್ತಿಯನ್ನು ಪಡೆಯುವುದಕ್ಕೆ ಶಿವನ ನಿತ್ಯನಗರಿಯಾದ ಕಾಶಿಯ ಮೇಲೆ ಇರುವ ನಮ್ಮ ಪೂರ್ವಿಕರ ನಂಬಿಕೆಯನ್ನು ನಾವು ಸರಿಯಾಗಿ ನೋಡಿಕೊಳ್ಳಬೇಕೆ?</p>
<p>ಹಾಗಿದ್ದರೆ ಇಲ್ಲಿಗೆ ಸಾಯುವುದಕ್ಕೆ ಬರುವವರ ಸಂಖ್ಯೆ ಹೆಚ್ಚಿದಂತೆ ನಾವು ಸಂತೋಷಪಡಬೇಕು.</p>
<p>ಬಡಜನರಲ್ಲಿ ಎಂದಿನಂತೆಯೇ ಮುಕ್ತಿಗೆ ಇರುವ ಆಸೆಗಾಗಿ ಭಗವಂತನಿಗೆ ಧನ್ಯವಾದಗಳು.</p>
<p>ಇಲ್ಲಿಗೆ ಸಾಯುವುದಕ್ಕೆ ಬರುವ ಬಡ ಜನರಿಗೆ ಅವರು ತಾವು ಊರಿನಲ್ಲಿಯೇ ಇದ್ದಿದ್ದರೆ ಯಾವ ಸಹಾಯ ಒದಗುತ್ತಿತ್ತೊ ಅದು ಸಿಕ್ಕುವಂತೆ ಇಲ್ಲ. ಅದನ್ನು ಅವರು ತಾವಾಗಿಯೇ ತ್ಯಜಿಸಿ ಬಂದಿದ್ದಾರೆ. ಇಂತಹ ಜನರು ರೋಗಕ್ಕೆ ತುತ್ತಾದರೆ ಹಿಂದೂಗಳಾದ ನೀವೆ ಅದನ್ನು ಊಹಿಸಿ, ಅನುಭವಿಸಿ, ಅದರ ಶಮನಕ್ಕಾಗಿ ಪ್ರಯತ್ನ ಮಾಡಬೇಕಾಗುವುದು</p>
<p>ಸಹೋದರರೆ, ನಮ್ಮ ಅಂತ್ಯಕಾಲಕ್ಕೆ ಅಣಿಯಾಗುವ ಈ ಪವಿತ್ರ ಸ್ಥಳ ಎಷ್ಟೊಂದು ಜನರನ್ನು ಹೇಗೆ ಆಕರ್ಷಿಸುತ್ತದೆ ಎಂಬ ವಿಷಯವನ್ನು ನೀವು ಸ್ವಲ್ಪ ವಿಚಾರ ಮಾಡಬೇಡವೆ ? ಅನಾದಿಕಾಲದಿಂದ ಅವಿಚ್ಛಿನ್ನವಾಗಿ ಮೃತ್ಯುವಿನ ಮೂಲಕ ಮುಕ್ತಿಯನ್ನು ಪಡೆಯುವುದಕ್ಕೆ ಈ ನಗರಿಗೆ ಬರುವ ಜನರನ್ನು ನೋಡಿದರೆ ನಿಮ್ಮಲ್ಲಿ ಭಯ ಭಕ್ತಿಯ ಭಾವ ಮೂಡುವುದಿಲ್ಲವೆ?</p>
<p>ಹಾಗೆ ನಿಮ್ಮ ಮನಸ್ಸಿನಲ್ಲಿ ಅನ್ನಿಸಿದರೆ ಬಂದು ಸಹಾಯ ಮಾಡಿ.</p>
<p>ನೀವು ನೀಡುವುದು ಅತ್ಯಲ್ಪವಾದರೂ ಚಿಂತೆಯಿಲ್ಲ; ಮಾಡುವ ಸಹಾಯ ಎಷ್ಟೇ ಅಲ್ಪವಾದರೂ ಚಿಂತೆಯಿಲ್ಲ, ಹಲವು ಹುಲ್ಲಿನ ಎಸಳುಗಳಿಂದ ಒಂದು ಹಗ್ಗವನ್ನು ಮಾಡಿದರೆ ಒಂದು ಮದಿಸಿದ ಆನೆಯನ್ನು ಕೂಡ ಕಟ್ಟಿಹಾಕಬಹುದು ಎಂಬ ಗಾದೆ ಇದೆ.</p>
<p>ಎಂದೆಂದಿಗೂ ವಿಶ್ವನಾಥನಲ್ಲಿ ನಿಮ್ಮ</p>
<p>ವಿವೇಕಾನಂದ</p>

<!-- 349-5/0383-->
<p>೨೦. ಹಿಂದೂಧರ್ಮ ಮತ್ತು ಶ್ರೀರಾಮಕೃಷ್ಣ* ಶಾಸ್ತ್ರ ಎಂಬ ಶಬ್ದಕ್ಕೆ ಅನಾದಿಯೂ ಅನಂತವೂ ಆದ 'ವೇದಗಳು' ಎಂದು ಅರ್ಥ. ಧಾರ್ಮಿಕ ಕರ್ತವ್ಯಗಳ ವಿಷಯದಲ್ಲಿ ವೇದಗಳೇ ಪ್ರಮಾಣ, ಪುರಾಣಾದಿ ಇತರ ಧಾರ್ಮಿಕ ಗ್ರಂಥಗಳನ್ನು ಸ್ಮತಿ ಎಂದು ಕರೆಯುತ್ತಾರೆ. ಸ್ಮತಿಯು ಎಲ್ಲಿಯವರೆಗೆ ವೇದಗಳಿಗೆ ವಿರೋಧವಾಗದೆ ಅವನ್ನು ಅನುಸರಿಸುವುದೋ ಅಲ್ಲಿಯವರೆಗೆ ಮಾತ್ರ ಅದು ಪ್ರಮಾಣ.</p>
<p>'ಸತ್ಯ'ದಲ್ಲಿ ಎರಡು ವಿಧಗಳುಂಟು. ಒಂದನೆಯದು ಮಾನವನ ಸಾಧಾರಣ ಇಂದ್ರಿಯಗಳಿಗೆ ಗ್ರಾಹ್ಯವಾದುದು ಮತ್ತು ಇಂದ್ರಿಯ ಜ್ಞಾನವನ್ನು ಆಧರಿಸಿದ ತರ್ಕವನ್ನು ಅವಲಂಬಿಸಿದುದು. ಎರಡನೆಯದು ಸೂಕ್ಷ್ಮವಾದ ಯೋಗಶಕ್ತಿಯಿಂದ ಗ್ರಾಹ್ಯ ವಾದುದು. ಒಂದನೆಯದರ ಸಹಾಯದಿಂದ ಸಂಗ್ರಹಿಸಲಾದ ಜ್ಞಾನವನ್ನು 'ವಿಜ್ಞಾನ' ಎಂದು ಕರೆಯುತ್ತೇವೆ. ಎರಡನೆಯದರ ಸಹಾಯದಿಂದ ವೇದ್ಯವಾದ ಜ್ಞಾನವನ್ನು 'ವೇದಗಳು' ಎಂದು ಕರೆಯುತ್ತೇವೆ. ವೇದಗಳೆಂದು ಕರೆಯಲ್ಪಡುವ, ಅನಾದಿಯೂ ಅನಂತವೂ ಆದ ಇಂದ್ರಿಯಾತೀತ ಸತ್ಯಗಳು ಅನವರತವೂ ಅಸ್ತಿತ್ವದಲ್ಲಿವೆ. ಈ ಸತ್ಯಗಳ ಸಹಾಯದಿಂದಲೇ ಸ್ವಯಂ ಸೃಷ್ಟಿಕರ್ತನು ಜಗತ್ತಿನ ಸೃಷ್ಟಿ, ಸ್ಥಿತಿ, ಪ್ರಳಯ ಕಾರ್ಯಗಳನ್ನು ನಡೆಸುತ್ತಿದ್ದಾನೆ. ಈ ಅತೀಂದ್ರಿಯ ಶಕ್ತಿ ಯಾವ ವ್ಯಕ್ತಿಯಲ್ಲಿ ಅಭಿವ್ಯಕ್ತವಾಗುವುದೋ ಅವನಿಗೆ 'ಋಷಿ' ಎಂದು ಹೆಸರು; ಮತ್ತು ಈ ಶಕ್ತಿಯ ಸಹಾಯದಿಂದ ಅವನು ಯಾವ ಅಲೌಕಿಕ ಸತ್ಯಗಳನ್ನು ಸಾಕ್ಷಾತ್ಕಾರ ಮಾಡಿಕೊಳ್ಳುವನೋ ಆ ಸತ್ಯಗಳಿಗೆ “ವೇದಗಳು'' ಎಂದು ಹೆಸರು.</p>
<p>ಈ ಋಷಿತ್ವವೇ, ವೇದಗಳ ಇಂದ್ರಿಯಾತೀತ ಜ್ಞಾನಶಕ್ತಿಯೇ ನಿಜವಾದ ಧರ್ಮ. ಸಾಧಕನ ಜೀವನದಲ್ಲಿ ಇದು ಎಲ್ಲಿಯವರೆಗೆ ವ್ಯಕ್ತವಾಗುವುದಿಲ್ಲವೋ, ಎಲ್ಲಿಯವರೆಗೆ ಅವನಿಗೆ ಧರ್ಮ ಎಂಬುದು ಕೇವಲ ಪೊಳ್ಳು ಮಾತಾಗಿರುತ್ತದೆಯೋ, ಅಲ್ಲಿಯವರೆಗೆ ಧರ್ಮರಾಜ್ಯದ ಮೊದಲ ಮೆಟ್ಟಲಿನ ಮೇಲೆಯೂ ಕೂಡ ಆತನು ಕಾಲಿಟ್ಟಿಲ್ಲ ಎಂದು ಹೇಳಬಹುದು.</p>
<p>ವೇದ ಪ್ರಾಮಾಣ್ಯವು ಎಲ್ಲ ದೇಶ, ಕಾಲ, ವ್ಯಕ್ತಿಗಳಿಗೂ ಅನ್ವಯಿಸುತ್ತದೆ. ಅಂದರೆ ಅವುಗಳು ಯಾವುದೇ ಪ್ರತ್ಯೇಕ ದೇಶ, ಕಾಲ, ಅಥವಾ ವ್ಯಕ್ತಿಗೆ ಸೀಮಿತವಾದುವಲ್ಲ.</p>
<p>ವಿಶ್ವಧರ್ಮದ ಏಕೈಕ ವ್ಯಾಖ್ಯಾನವೆಂದರೆ ವೇದಗಳು.</p>
<p>ಇಂದ್ರಿಯಾತೀತ ಸತ್ಯಗಳ ದರ್ಶನವು ಪುರಾಣ, ಇತಿಹಾಸ ಮತ್ತು ಇತರ ಜನಾಂಗಗಳ ಧಾರ್ಮಿಕ ಗ್ರಂಥಗಳಲ್ಲಿ ಸ್ವಲ್ಪ ಮಟ್ಟಿಗೆ ಉಕ್ತವಾಗಿದ್ದರೂ, ವೇದಗಳೇ ಎಲ್ಲಕ್ಕಿಂತಲೂ ಪುರಾತನವೂ, ಪೂರ್ಣವೂ, ಆಧ್ಯಾತ್ಮಿಕ ಸತ್ಯಗಳನ್ನು ಯಾವ ವಿಧದ ವಿಕಾರಗಳಿಗೂ ಒಳಪಡಿಸದೇ ನಿರೂಪಿಸಿರುವಂಥವೂ ಆಗಿವೆ. ಆದುದರಿಂದ ಎಲ್ಲ ಶಾಸ್ತ್ರಗ್ರಂಥಗಳ</p>
<p>*<span class="en"> C.W, Vol. VI, P181</span></p>

<!-- 349-5/0384-->
<p>ಅಗ್ರಸ್ಥಾನದಲ್ಲಿರಲು ಅರ್ಹವಾಗಿವೆ. ಮತ್ತು ಜಗತ್ತಿನ ಎಲ್ಲ ರಾಷ್ಟ್ರಗಳ ಗೌರವವನ್ನು ಸೆಳೆದುಕೊಂಡಿವೆ; ಆ ಎಲ್ಲ ದೇಶಗಳ ಶಾಸ್ತ್ರಗಳಿಗೂ ಯುಕ್ತಿಯ ತಳಹದಿಯನ್ನು ಒದಗಿಸಿವೆ.</p>
<p>ಆರ್ಯ ಜನಾಂಗದವರಿಗೆ ಗೋಚರಿಸಿದ ವೇದಗಳ ವಿಷಯದಲ್ಲಿ ತಿಳಿದು ಕೊಳ್ಳಬೇಕಾದ ಅಂಶ ಒಂದುಂಟು. ಕೇವಲ ಲೌಕಿಕ ವಿಷಯಗಳಿಗೆ ಸಂಬಂಧಿಸಿದ, ಕೇವಲ ಸಂಪ್ರದಾಯ ಅಥವಾ ಇತಿಹಾಸಕ್ಕೆ ಸಂಬಂಧಿಸಿದ, ಮತ್ತು ಕೇವಲ ಕರ್ತವ್ಯಕ್ಕೆ ಮಾತ್ರ ಪ್ರೇರಣೆಯನ್ನು ನೀಡುವ ಭಾಗಗಳನ್ನು ಬಿಟ್ಟು ಉಳಿದವು ಮಾತ್ರ ನಿಜವಾದ ಅರ್ಥದಲ್ಲಿ ವೇದಗಳು.</p>
<p>ಈ ವೇದರಾಶಿಯು ಜ್ಞಾನಕಾಂಡ, ಕರ್ಮಕಾಂಡಗಳೆಂದು ಎರಡು ಭಾಗಗಳಾಗಿವೆ. ಕರ್ಮಕಾಂಡದಲ್ಲಿರುವ ಕ್ರಿಯೆ ಮತ್ತು ಅದರಿಂದ ಹುಟ್ಟುವ ಫಲಗಳು ಮಾಯಾ ಜಗತ್ತಿಗೆ ಸೀಮಿತವಾಗಿವೆ. ಅವು ದೇಶ ಕಾಲ ಪಾತ್ರಾದಿ ನಿಯಮಾಧೀನವಾಗಿ ಹಿಂದೆ ಪರಿವರ್ತನೆ ಹೊಂದಿದುವು; ಇಂದೂ ಹೊಂದುತ್ತಿವೆ; ಮುಂದೆಯೂ ಹೊಂದುವುವು.</p>
<p>ಸಾಮಾಜಿಕ ರೀತಿನೀತಿಗಳೂ ಕೂಡ ಈ ಕರ್ಮಕಾಂಡದಮೇಲೆಯೇ ನಿಂತಿರುವುದರಿಂದ ಅವು ಕಾಲಕಾಲಕ್ಕೆ ಪರಿವರ್ತನೆ ಹೊಂದುತ್ತಲೇ ಇರುವುವು; ಹೊಂದಲೇಬೇಕು. ಸತ್ ಶಾಸ್ತ್ರ ಮತ್ತು ಸದಾಚಾರಗಳಿಗೆ ಮತ್ತು ಸಂತರ ಜೀವನಾದರ್ಶಗಳಿಗೆ ಅವಿರೋಧವಾಗಿರುವ ಲೋಕಾಚಾರಗಳು ಮಾತ್ರ ಆಯಾಕಾಲದಲ್ಲಿ ಸ್ವೀಕೃತವಾಗುತ್ತಿರುವುವು. ಶಾಸ್ತ್ರದ ಮೂಲೋದ್ದೇಶಗಳಿಗೂ, ಸಂತರ ನಡೆನುಡಿಗಳಿಗೂ ವಿರೋಧವಾದ ಆಚರಣೆಗಳ ಅಂಧಾನುಕರಣೆಯೇ ಆರ್ಯರ ಅಧಃಪತನಕ್ಕೆ ಬಹು ಮುಖ್ಯವಾದ ಕಾರಣವಾಯಿತು. * ಜ್ಞಾನಕಾಂಡ ಅಥವಾ ವೇದಾಂತವು ಮಾತ್ರವೇ ಸರ್ವಕಾಲಗಳಲ್ಲಿಯೂ ಮಾನ್ಯತೆಯನ್ನು ಪಡೆದಿದೆ. ಏಕೆಂದರೆ ಅದು ಮಾತ್ರವೇ ಯೋಗ, ಭಕ್ತಿ, ಜ್ಞಾನ, ಕರ್ಮ ಇವುಗಳ ಅಭ್ಯಾಸದ ಮೂಲಕ ಜನರನ್ನು ಮಾಯೆಯಿಂದ ಪಾರುಮಾಡಿ ಅವರಿಗೆ ಮುಕ್ತಿಯನ್ನು ದೊರಕಿಸಿಕೊಡುತ್ತದೆ. ವೇದಾಂತದ ಪ್ರಾಮಾಣ್ಯವು ಕಾಲ, ದೇಶ, ಪಾತ್ರಗಳ ಮಿತಿಗೆ ಒಳಪಡದೆ ಇರುವುದರಿಂದ ಅದು ಸಮಸ್ತ ಮಾನವತೆಗೂ ಶಾಶ್ವತವಾದ ವಿಶ್ವಧರ್ಮವನ್ನು ಬೋಧಿಸುವ ಏಕೈಕ ಶಾಸ್ತ್ರವಾಗಿ ಉಳಿದಿದೆ.</p>
<p>ಮನು ಮುಂತಾದವರ ಸಂಹಿತೆಗಳು ಕರ್ಮಕಾಂಡವನ್ನು ಅನುಸರಿಸಿ ದೇಶ, ಕಾಲ, ಪಾತ್ರ ಭೇದಗಳಿಗನುಸಾರವಾಗಿ ಸಮಾಜ ಕಲ್ಯಾಣಕರಗಳಾದ ಕಟ್ಟು ಕಟ್ಟಳೆಗಳನ್ನು ರಚಿಸಿದವು. ಪುರಾಣಾದಿಗಳು ವೇದಾಂತ ತತ್ತ್ವಗಳನ್ನು ತೆಗೆದುಕೊಂಡು ಅವತಾರಾದಿ ಮಹಾಪುರುಷರ ಜೀವನಚರಿತ್ರೆಗಳ ವರ್ಣನೆಯ ಮೂಲಕ ಆ ತತ್ತ್ವಗಳನ್ನು ಕುರಿತು ವಿಸ್ತಾರವಾಗಿ ವ್ಯಾಖ್ಯಾನಮಾಡಿರುವುವು. ಅನಂತ ಕಲ್ಯಾಣಗುಣಗಳ ಪ್ರಭುವಾದ ಭಗವಂತನ ಅಗಣಿತ ಭಾವಗಳಲ್ಲಿ ಅಲ್ಪ ಸ್ವಲ್ಪವನ್ನು ಮಾತ್ರ ಪ್ರಧಾನವಾಗಿಟ್ಟುಕೊಂಡು ಅವು ಆ ಗುಣಗಳನ್ನು ಜನತೆಗೆ ಬೋಧಿಸಿವೆ.</p>

<!-- 349-5/0385-->

<p>ಆದರೆ ಕಾಲವಶದಿಂದ ಸದಾಚಾರಭ್ರಷ್ಟರೂ ವೈರಾಗ್ಯವಿಹೀನರೂ ಏಕಮಾತ್ರ ಲೋಕಾಚಾರನಿಷ್ಠರೂ ಕ್ಷೀಣಬುದ್ದಿಯುತರೂ ಆದ ಆರ್ಯಸಂತಾನರು ವೇದಾಂತದ ಗಹನ ತತ್ತ್ವಗಳನ್ನು ಅಲ್ಪಮತಿಗಳಿಗಾಗಿ ಸ್ಕೂಲ ಭಾಷೆಯಲ್ಲಿ ವಿವರಿಸುವ ಮತ್ತು ಆಧ್ಯಾತ್ಮಿಕ ಆದರ್ಶಕ್ಕೆ ಸಂಬಂಧಿಸಿದ ವಿಶೇಷಾಂಶಗಳಿಗೆ ಮಾತ್ರ ಪ್ರಾಧಾನ್ಯ ನೀಡುವುದರಿಂದ ಮೇಲುನೋಟಕ್ಕೆ ಪರಸ್ಪರ ವಿರೋಧಿಗಳೆಂದು ಕಂಡುಬರುವ ಪುರಾಣಾದಿಗಳ ನಿಜವಾದ ಭಾವವನ್ನು ಗ್ರಹಿಸಲು ಅಸಮರ್ಥರಾದರು. ಇದರ ಪರಿಣಾಮವಾಗಿ ವೇದಗಳ ಸನಾತನ ಧರ್ಮವನ್ನು ಛಿದ್ರಛಿದ್ರಗೊಳಿಸಿ ಸುಂದರಧರ್ಮಭೂಮಿಯಾದ ಭಾರತವನ್ನು ಗೊಂದಲಗಳ ರಾಶಿಯನ್ನಾಗಿ ಪರಿವರ್ತಿಸಿದರು; ಎಲ್ಲ ಆಧ್ಯಾತ್ಮಿಕ ಆದರ್ಶಗಳ ಸಮನ್ವಯ ಸ್ಥಾನವಾದ ಭಾರತವನ್ನು, ಮತೀಯ ದ್ವೇಷ ಮತ್ತು ಅಸಹಿಷ್ಣುತೆಯ ಜ್ವಾಲೆಗೆ ಪರಸ್ಪರರನ್ನು ಆಹುತಿ ನೀಡುವ ಮತಭಾಂತರ ಬೀಡನ್ನಾಗಿ ಪರಿವರ್ತಿಸಿದರು. ಇಂತಹ ಪರಿಸ್ಥಿತಿಯಲ್ಲಿ ಆರ್ಯ ಜನಾಂಗದ ನಿಜವಾದ ಧರ್ಮ ಯಾವುದು ಎಂಬುದನ್ನು ತೋರಿಸಲು, ತನ್ನ ನೆನಪಿಗೂ ನಿಲುಕದಷ್ಟು ಪುರಾತನವಾದ ಇತಿಹಾಸದ ಅವಧಿಯಲ್ಲಿ ಈ ನಾಡಿನಗಲದಲ್ಲೆಲ್ಲ ಹರಡಿಹೋಗಿದ್ದ ತನ್ನ ಅನೇಕ ಶಾಖೋಪಶಾಖೆಗಳ ನಡುವೆಯೂ ಹಿಂದೂಧರ್ಮದ ನಿಜವಾದ ಐಕ್ಯತೆ ಎಲ್ಲಿದೆ ಎಂಬುದನ್ನು ತೋರಿಸುವುದಕ್ಕೂ ಶ್ರೀ ಭಗವಾನ್ ರಾಮಕೃಷ್ಣರು ಭಾರತದಲ್ಲಿ ಅವತರಿಸಿದರು. ಈ ದೇಶದ ಅಸಂಖ್ಯಾತ ಪಂಥಗಳು ಮೇಲುನೋಟಕ್ಕೆ ಪರಸ್ಪರ ಹೊಂದಾಣಿಕೆಯಿಲ್ಲದವು ಎಂದು ತೋರುತ್ತಿದ್ದವು. ಅವುಗಳಲ್ಲಿ ಪರಸ್ಪರ ಕಲಹ ಸರ್ವೆಸಾಧಾರಣವಾಗಿತ್ತು. ಒಂದೊಂದರ ಆಚಾರ ವಿಚಾರಗಳೂ ಬೇರೆಬೇರೆ. ಅವುಗಳನ್ನೆಲ್ಲ ನೋಡಿ ಈ ದೇಶದ ಜನರೇ ದಿಗ್ಗಾಂತರಾಗುತ್ತಿದ್ದರು. ವಿದೇಶೀಯರ ದೃಷ್ಟಿಯಲ್ಲಂತೂ ಅವು ತಿರಸ್ಕಾರ ಯೋಗ್ಯವಾಗಿದ್ದವು. ಇಂಥವುಗಳ ನಡುವೆ ಒಂದು ಐಕ್ಯತೆ ಇದೆ ಎಂಬುದನ್ನು ಶ್ರೀರಾಮಕೃಷ್ಣರು ತೋರಿಸಿಕೊಟ್ಟರು. ಎಲ್ಲಕ್ಕಿಂತ ಹೆಚ್ಚಾಗಿ, ಸನಾತನಧರ್ಮದ ಜೀವಂತ ಮೂರ್ತಿಯಾದ ಅವರು ತಮ್ಮ ಅದ್ಭುತ ಜೀವನದ ಮೂಲಕ ಈ ಧರ್ಮದ ವಿಶ್ವವಿಶಾಲತೆಯನ್ನು ತೋರಿಸಿದರು. ಇದರ ಉದ್ದೇಶ ಜನರ ಶಾಶ್ವತವಾದ ಕ್ಷೇಮವನ್ನು ಸಾಧಿಸುವುದಕ್ಕಾಗಿ ತಮ್ಮ ಬದುಕನ್ನು ಆದರ್ಶವಾಗಿ ಎತ್ತಿ ತೋರಿಸುವುದಾಗಿತ್ತು.</p>
<p>ಸೃಷ್ಟಿ ಸ್ಥಿತಿ ಲಯಗಳ ತನ್ನ ಕಾರ್ಯದಲ್ಲಿ ಸೃಷ್ಟಿಕರ್ತನಿಗೆ ಶಾಶ್ವತ ಉಪಕರಣ ವಾಗಿರುವ ವೈದಿಕ ಸತ್ಯಗಳು, ಲೌಕಿಕ ಬಂಧನಗಳ ಸಕಲ ಸಂಸ್ಕಾರಗಳಿಂದಲೂ ಮುಕ್ತವಾದ ಋಷಿಗಳ ಮನಸ್ಸುಗಳಲ್ಲಿ, ತಾವೇ ತಾವಾಗಿ ಹೇಗೆ ಸ್ಪುರಣಗೊಳ್ಳುತ್ತವೆ ಎಂಬುದನ್ನು ತೋರಿಸುವುದಕ್ಕಾಗಿ ಈ ಅವತಾರಪುರುಷನು ಜನ್ಮವೆತ್ತಿದ್ದಾನೆ. ಅಷ್ಟೇ ಅಲ್ಲ, ಶಾಸ್ತ್ರಗಳ ಸತ್ಯಗಳನ್ನು ಪ್ರಯೋಗಗಳ ಮೂಲಕ ಪ್ರಮಾಣೀಕರಿಸುವುದರಿಂದ ಧರ್ಮದ ಪುನರುತ್ಥಾನ ಮತ್ತು ಪ್ರಸಾರಗಳು ಸಾಧ್ಯ ಎಂಬುದನ್ನು ತೋರಿಸುವುದೂ ಈ ಅವತಾರದ ಉದ್ದೇಶವಾಗಿತ್ತು. ಇದಕ್ಕಾಗಿಯೇ, ತಾವೇ ಸ್ವಯಂ ವೇದಗಳ ಮೂರ್ತಸ್ವರೂಪರಾಗಿದ್ದರೂ, ಬಾಹ್ಯ ಶಿಕ್ಷಣದ ಎಲ್ಲ ಪ್ರಕಾರಗಳನ್ನೂ ಅವರು ನಿರಾಕರಿಸಿದರು. ವೇದ ಎಂದರೆ ನಿಜವಾದ ಧರ್ಮದ, ಬ್ರಾಹ್ಮಣತ್ವದ ಎಂದರೆ ಧರ್ಮ</p>

<!-- 349-5/0386-->
<p>ಪ್ರಸಾರದ ರಕ್ಷಣೆಗಾಗಿ ಭಗವಂತನು ಹೇಗೆ ಬಾರಿಬಾರಿಗೂ ಶರೀರ ಧಾರಣೆ ಮಾಡಿದ್ದಾನೆ ಎಂಬುದು ಸ್ಮತ್ಯಾದಿಗಳಲ್ಲಿ ಪ್ರಸಿದ್ಧವಾಗಿದೆ.</p>
<p>ವೇಗದಿಂದ ಧುಮುಕಿದ ನದಿಯ ಜಲರಾಶಿಯು ಇನ್ನೂ ಹೆಚ್ಚಾದ ವೇಗದಿಂದ ಹರಿಯುತ್ತದೆ; ಇಳಿತದ ಅನಂತರದ ಅಲೆಯು ಹೆಚ್ಚು ಹೆಚ್ಚು ಎತ್ತರಕ್ಕೆ ಏರುತ್ತದೆ. ಅದೇ ರೀತಿ ಪ್ರತಿಯೊಂದು ಪತನದ ಅನಂತರದಲ್ಲಿಯೂ ಆರ್ಯಸಮಾಜವು ಶ್ರೀ ಭಗವಂತನ ಕರುಣೆಯಿಂದ ಹೇಗೆ ಎಲ್ಲ ದೋಷಗಳಿಂದಲೂ ಮುಕ್ತವಾಗಿ, ನವಚೇತನಕಾರಿಯಾಗಿ, ಮೊದಲಿಗಿಂತಲೂ ಇಮ್ಮಡಿಯಶಸ್ವಿಯಾಗಿವೀರ್ಯವತ್ತಾಗಿದ್ದು ಮೇಲೇಳುತ್ತದೆ ಎಂಬುದು ಇತಿಹಾಸ ಪ್ರಸಿದ್ಧವಾದ ಸಂಗತಿಯಾಗಿದೆ. ಒಂದೊಂದು ಪತನಾನಂತರವೂ, ನಮ್ಮ ಪುನರುತ್ಥಿತ ಸಮಾಜವು ಅಂತರ್ನಿಹಿತವಾದ ತನ್ನ ಸನಾತನ ಪೂರ್ಣತ್ವವನ್ನು ಮತ್ತಷ್ಟು ಅಧಿಕವಾಗಿ ಪ್ರಕಾಶಪಡಿಸುತ್ತಿದೆ; ಅಂತೆಯೇ ಸರ್ವಭೂತಾಂತರ್ಯಾಮಿಯಾದ ಪ್ರಭುವೂ ತನ್ನ ಒಂದೊಂದು ಹೊಸ ಅವತಾರದಲ್ಲಿಯೂ ಹೆಚ್ಚು ಹೆಚ್ಚಾಗಿ ತನ್ನ ಆತ್ಮಸ್ವರೂಪವನ್ನು ಅಭಿವ್ಯಕ್ತಗೊಳಿಸುತ್ತಿದ್ದಾನೆ. ಬಾರಿಬಾರಿಗೂ ಈ ಭಾರತಮಾತೆಯು ಮೂರ್ಛಿತಳಾಗುತ್ತಿರುವಳು; ಬಾರಿಬಾರಿಗೂ ಭಗವಂತನ ಆತ್ಮಾಭಿವ್ಯಕ್ತಿಯಿಂದ ಪುನಶ್ವೇತನಗೊಳ್ಳುತ್ತಿರುವಳು.</p>
<p>ಆದರೆ ಈಗಾಗಲೇ ಅರೆಪಾಲು ಕಳೆದಿರುವ, ತುದಿಮುಟ್ಟುತ್ತಿರುವ, ಇನ್ನೇನು ಬೆಳಕನ್ನು ಕಾಣುತ್ತಿರುವ ಈ ವರ್ತಮಾನ ಗಭೀರ ವಿಶಾಲ ರಜನಿಯನ್ನು ಹೋಲುವ ಮತ್ತಾವ ಕತ್ತಲೆಯೂ ಈ ಹಿಂದೆ ಈ ಭರತಭೂಮಿಯನ್ನು ಈ ರೀತಿ ಮುಚ್ಚಿ ಮುಸುಕಿರಲ್ಲಿಲ್ಲ. ಈ ಪತನದ ಗಭೀರತೆಯ ಮುಂದೆ, ಈ ಅವನತಿಯ ಆಳದ ಮುಂದೆ ಪ್ರಾಚೀನ ಕಾಲದ ಎಲ್ಲ ಪತನಗಳೂ ಅತ್ಯಲ್ಪವೆಂದೇ ಹೇಳಿಬಿಡಬಹುದು. ಆದ್ದರಿಂದ ಈ ನವಜಾಗೃತಿಯ, ಈ ನವಚೈತನ್ಯದ, ಈ ಹೊಸ ಹುರುಪಿನ ಜಾಜ್ವಲ್ಯಮಾನವಾದ ಜ್ಯೋತಿಯ ಮುಂದೆ ಹಿಂದಿನ ಎಲ್ಲ ಪುನರುಜ್ಜಿವನಗಳೂ ಸೂರ್ಯೊದಯ ಸಮಯದ ತಾರಾವಳಿಗಳಂತೆ ಕಾಂತಿವಿಹೀನವಾಗಿ ಬಿಡುವುವು; ಹಾಗೆಯೇ ಈ ಪುನರುತ್ಥಾನದ ಮಹಾಶಕ್ತಿಯ ಮುಂದೆ ಹಿಂದಿನ ಎಲ್ಲ ಯುಗಗಳಲ್ಲಿ ಮತ್ತೆ ಮತ್ತೆ ದೊರೆತ ಪ್ರಾಚೀನ ಶಕ್ತಿಗಳೆಲ್ಲವೂ ಬರಿಯ ಬಾಲಲೀಲೆಯಂತಾಗಿ ಮಸುಳಿ ಹೋಗುವುವು. - ಈಗಿನ ತನ್ನ ಅವನತಿಯ ಕಾಲದಲ್ಲಿ ಸನಾತನ ಧರ್ಮದ ವಿವಿಧ ಆದರ್ಶಗಳು, ಅವುಗಳನ್ನು ಸಾಕ್ಷಾತ್ಕಾರಗೊಳಿಸಿಕೊಳ್ಳುವ ಸಾಮರ್ಥವಿಲ್ಲದ ಜನರ ಅಭಾವದಿಂದಾಗಿ ಅಲ್ಲಲ್ಲಿ ಚದುರಿಹೋಗಿವೆ. ಅವುಗಳಲ್ಲಿ ಕೆಲವು ಸಣ್ಣ ಪಂಥಗಳಲ್ಲಿ ಆಂಶಿಕವಾಗಿ ಉಳಿದಿವೆ. ಮತ್ತೆ ಕೆಲವು ಸಂಪೂರ್ಣವಾಗಿ ಕಣ್ಮರೆಯಾಗಿವೆ. ಅಲ್ಲಲ್ಲಿ ಚದುರಿಹೋಗಿದ್ದ, ಪರಸ್ಪರ ಸಂಬಂಧಗಳನ್ನು ಕಳೆದುಕೊಂಡಿದ್ದ ಆಧ್ಯಾತ್ಮಿಕ ಆದರ್ಶಗಳನ್ನು ಗುರುತಿಸಿ, ಈ ಹೊಸ ಆಧ್ಯಾತ್ಮಿಕ ಪುನರುಜ್ಜಿವನದಿಂದ ಶಕ್ತಿಯನ್ನು ಪಡೆದ ಜನರು ಅವುಗಳನ್ನು ಅರ್ಥಮಾಡಿಕೊಂಡು, ತಮ್ಮ ಜೀವನದಲ್ಲಿ ಅನುಷ್ಠಾನಕ್ಕೆ ತರಲು ಸಮರ್ಥರಾಗುತ್ತಾರೆ. ಅಲ್ಲದೆ ಕಳೆದುಹೋಗಿರುವ ಆದರ್ಶಗಳನ್ನು ಪುನಃ ಕಂಡುಕೊಳ್ಳಲು ಶಕ್ತರಾಗುತ್ತಾರೆ. ಮತ್ತು ಭವಿಷ್ಯವು ಉಜ್ವಲವಾದದ್ದು ಎಂಬುದನ್ನು ಖಂಡಿತವಾಗಿ ಸಾಧಿಸಿ</p>

<!-- 349-5/0387-->

<p>ತೋರಿಸುವುದಕ್ಕಾಗಿ ದಯಾಪೂರ್ಣನಾದ ಭಗವಂತನು ಈ ಯುಗದಲ್ಲಿ ಅವತರಿಸಿದ್ದಾನೆ. ಮೇಲೆ ಹೇಳಿದಂತೆ, ತನ್ನ ಪೂರ್ಣತೆಯಲ್ಲಿಯೂ, ಎಲ್ಲ ಆದರ್ಶಗಳನ್ನು ಸಮನ್ವಯಗೊಳಿಸುವುದರಲ್ಲಿಯೂ, ಎಲ್ಲ ರೀತಿಯ ಆಧ್ಯಾತ್ಮಿಕ ಸಂಸ್ಕೃತಿಗಳಿಗೂ ಉತ್ತೇಜನ ನೀಡುವುದರಲ್ಲಿಯೂ ಈ ಅವತಾರವು ಹಿಂದಿನ ಎಲ್ಲ ಅವತಾರಗಳನ್ನೂ ಖಚಿತವಾಗಿಯೂ ಮೀರಿ ನಿಂತಿದೆ.</p>
<p>ಆದ್ದರಿಂದ ಈ ಮಹತ್ವಪೂರ್ಣ ಯುಗದ ಉಷಃಕಾಲದಲ್ಲಿ ಧಾರ್ಮಿಕ ಚಿಂತನೆಯ ಮತ್ತು ಆಚರಣೆಯ ಎಲ್ಲ ಭಾವಗಳ ಮತ್ತು ಆದರ್ಶಗಳ ಸಮನ್ವಯವನ್ನು ಉಚ್ಚ ಕಂಠದಲ್ಲಿ ಸಾರಲಾಗುತ್ತಿದೆ. ಈ ಅಸೀಮವೂ, ಸರ್ವಗ್ರಾಹಿಯೂ ಆದ ಭಾವನೆಯು ಸನಾತನ ಧರ್ಮದಲ್ಲಿ ಮತ್ತು ಶಾಸ್ತ್ರಗಳಲ್ಲಿ ಹುದುಗಿ ಹೋಗಿತ್ತು. ಈಗ ಅದನ್ನು ಮತ್ತೆ ಕಂಡುಕೊಳ್ಳಲಾಗಿದೆ. ಅದನ್ನು ಮಾನವ ಕೋಟಿಗೆ ಡಂಗುರ ಹೊಡೆದು ಸಾರಲಾಗುತ್ತಿದೆ. ಈ ನವಯುಗ ಧರ್ಮವು ಸಮಗ್ರ ಜಗತ್ತಿನ, ಅದರಲ್ಲಿಯೂ ಭಾರತ ವರ್ಷದ ಕಲ್ಯಾಣಮಾರ್ಗವಾಗಿರುವುದು; ಅಲ್ಲದೆ ಈ ನವಯುಗ ಧರ್ಮ ಪ್ರವರ್ತಕನಾದ ಶ್ರೀ ಭಗವಾನ್ ರಾಮಕೃಷ್ಣನು ಹಿಂದೆ ಅವತರಿಸಿದ ಯುಗ ಧರ್ಮಪ್ರವರ್ತಕ ಸಮೂಹದ ಪುನಃ ಸಂಸ್ಕೃತ ಮಹಾ ಪ್ರಕಾಶವಾಗಿರುತ್ತಾನೆ. ಹೇ ಮಾನವ, ಇದನ್ನು ನಂಬು; ನಂಬಿ ಬಾಳು ! - ಹೇ ಮಾನವ, ಮೃತವ್ಯಕ್ತಿಯು ಮತ್ತೆ ಮೇಲೇಳನು; ಕಳೆದ ಇರುಳು ಮರಳಿ ಬಾರದು; ಇಳಿದ ಅಲೆಯೇ ಮತ್ತೆ ಮೇಲೇಳದು, ಜೀವನು ಕೂಡ ಒಂದೇ ದೇಹವನ್ನು ಎರಡು ಸಾರಿಹೊಂದುವುದಿಲ್ಲ. ಆದುದರಿಂದ ಓಮಾನವ, ಸತ್ತ ಒಂದನ್ನು ಪೂಜಿಸುವುದನ್ನು ಬಿಟ್ಟು ಜೀವಂತವಾದ ಇಂದನ್ನು ಪೂಜಿಸಲು, ನಿನಗಿದೋ ಆಹ್ವಾನ !ಕಳೆದುಹೋದುದನ್ನು ಕುರಿತು ವ್ಯರ್ಥವಾಗಿ ಚಿಂತಿಸುವುದನ್ನು ಬಿಟ್ಟು, ಇಂದಿನ ಚಟುವಟಿಕೆಗಳಲ್ಲಿ ತೊಡಗುವುದಕ್ಕಾಗಿ ನಿನಗಿದೋ ಆಹ್ವಾನ. ಕಳೆದುಹೋದ ಮತ್ತು ನಶಿಸಿಹೋದ ಮಾರ್ಗಗಳನ್ನು ಅರಸುವುದರಲ್ಲಿ ವೃಥಾ ಶ್ರಮಪಡುವುದನ್ನು ಬಿಟ್ಟು ವಿಶಾಲವಾದ, ಹೊಸದಾಗಿ ನಿರ್ಮಿತವಾದ, ಹತ್ತಿರದಲ್ಲಿಯೇ ಇರುವ ರಾಜಮಾರ್ಗದಲ್ಲಿ ಮುಂದುವರಿಯಲು ನಿನಗಿದೋ ಆಹ್ವಾನ. ಬುದ್ದಿವಂತನಾದವನು ಇದನ್ನು ಅರ್ಥಮಾಡಿಕೊಳ್ಳಲಿ.</p>
<p>ಯಾವ ಶಕ್ತಿಯು ತನ್ನ ಪ್ರಥಮ ಸ್ಪಂದನದಿಂದಲೇ ಜಗತ್ತಿನ ಮೂಲೆಮೂಲೆ ಗಳಲ್ಲಿಯೂ ಪ್ರತಿಧ್ವನಿಯನ್ನು ಹೊಮ್ಮಿಸುತ್ತಿರುವುದೋ, ಆ ಶಕ್ತಿಯ ಪೂರ್ಣವಾದ ಅಭಿವ್ಯಕ್ತಿಯನ್ನು ನಿನ್ನ ಮನಸ್ಸಿನಲ್ಲಿ ಧಾರಣೆ ಮಾಡಿಕೋ. ವೃಥಾ ಸಂದೇಹಬೇಡ; ದುರ್ಬಲತೆ ಬೇಡ; ದಾಸ ಜಾತಿ ಸುಲಭ ಇರ್ಷಾದ್ವೇಷಗಳನ್ನು ದೂರಮಾಡಿ ಈ ಮಹಾಯುಗ ಚಕ್ರಪ್ರವರ್ತನೆಯ ಸಹಾಯಾರ್ಥವಾಗಿ ಹೆಗಲುಕೊಟ್ಟು ನಿಲ್ಲು; ಸೊಂಟಕಟ್ಟಿ ನಿಲ್ಲು; ಧೀರನಾಗಿ ನಿಲ್ಲು !</p>
<p>ನಾವು ಪ್ರಭುವಿನ ದಾಸರು; ಪ್ರಭುವಿನ ಪುತ್ರರು; ಪ್ರಭುವಿನ ಲೀಲೆಗೆ ಸಹಾಯಕರು ಎಂಬುದನ್ನು ದೃಢವಾಗಿ ತಿಳಿ, ವಿಶ್ವಾಸ ಹೃದಯದಿಂದ ಕಾರ್ಯಕ್ಷೇತ್ರಕ್ಕೆ ಧುಮುಕು.</p>

<!-- 349-5/0388-->
<p>೨೧. ಇತಿಹಾಸದ ದೃಷ್ಟಿಯಲ್ಲಿ ಭರತಖಂಡದ ವಿಕಾಸ *</p>
<p>ಓಂ ತತ್ ಸತ್</p>
<p>ಓಂ ನಮೋ ಭಗವತೇ ರಾಮಕೃಷ್ಣಾಯ 'ನಾಸತೋ ಸತ್ ಜಾಯತೇ' ಅಸತ್ತಿನಿಂದ ಸತ್ ಎಂದಿಗೂ ಬರುವುದಿಲ್ಲ. ಅನಸ್ತಿತ್ವವು ಅಸ್ತಿತ್ವಕ್ಕೆ ಎಂದಿಗೂ ಕಾರಣವಾಗಲಾರದು. ಶೂನ್ಯದಿಂದ ಏನೊಂದೂ ಬರಲಾರದು. ಕಾರ್ಯಕಾರಣಸಂಬಂಧ ಸರ್ವಶಕ್ತವಾದುದು. ಅದು ಇಲ್ಲದ ದೇಶವೂ ಇಲ್ಲ ಕಾಲವೂ ಇಲ್ಲ ಎಂಬ ಸಿದ್ಧಾಂತವು ಆರ್ಯ ಜನಾಂಗದಷ್ಟೇ ಪುರಾತನವಾದುದು; ಇದನ್ನು ಇಲ್ಲಿನ ಪೂರ್ವಕಾಲದ ರಸಋಷಿಗಳು ಹಾಡಿರುವರು, ದಾರ್ಶನಿಕರು ಇದನ್ನು ಸಿದ್ದಾಂತ ಮಾಡಿ ತೋರಿಸಿರುವರು; ಈಗಿನ ಕಾಲದ ಹಿಂದೂ ಕೂಡ ತನ್ನ ಜೀವನ ವ್ಯಾಪಾರವನ್ನೆಲ್ಲ ನಡೆಸುವುದು ಈ ಮಹಾ ಸಿದ್ದಾಂತದ ಆಧಾರದ ಮೇಲೆಯೇ..</p>
<p>ಪ್ರಾರಂಭದಲ್ಲಿ ಆರ್ಯಜನಾಂಗದಲ್ಲಿ ಒಂದು ಕುತೂಹಲವಿತ್ತು. ಇದು ಶೀಘ್ರ ದಲ್ಲಿಯೆ ಒಂದು ದಿಟ್ಟ ವಿಶ್ಲೇಷಣೆಯ ಮಾರ್ಗವನ್ನು ಹಿಡಿಯಿತು. ಪ್ರಾರಂಭದಲ್ಲಿ ಇವರಿಂದ ಆದ ವಸ್ತುಗಳು, ದಕ್ಷರಾದ ಶಿಲ್ಪಿಗಳು ತಮ್ಮ ಜೀವನದ ಆರಂಭದಲ್ಲಿ ಕೆತ್ತಿದ ಒಡ್ಡು ಒಡ್ಡಾದ ವಿಗ್ರಹಗಳಂತೆ ಇದ್ದರೂ, ಇದು ಕ್ರಮೇಣ ಶಾಸ್ತ್ರೀಯವಾದ ವಿಜ್ಞಾನವಾಯಿತು. ಧೈರ್ಯದಿಂದ ಹಲವು ಪ್ರಯೋಗಗಳನ್ನು ಮಾಡಿದರು, ಅಚ್ಚರಿಗೊಳಿಸುವಂತಹ ಪ್ರತಿಫಲಗಳು ಬಂದುವು. - ಇವುಗಳು ಪರಿಣಾಮವಾಗಿ ಬಂದ ಧೈರ್ಯದಿಂದಲೇ, ತಮ್ಮ ಯಜ್ಞವೇದಿಕೆಯ ಪ್ರತಿಯೊಂದು ಇಟ್ಟಿಗೆಯನ್ನೂ ಹುಡುಕಿದರು. ತಮ್ಮ ಶಾಸ್ತ್ರದ ಪ್ರತಿಯೊಂದು ಪದವನ್ನೂ ವಿವರವಾಗಿ ಪರಿಶೀಲಿಸಿದರು, ಜೋಡಿಸಿದರು, ಅದನ್ನು ಕುಟ್ಟಿ ಪುಡಿಮಾಡಿದರು. ತಮ್ಮ ಆಚಾರಗಳನ್ನು ಒಂದು ರೀತಿಯಲ್ಲಿ ಅಣಿಮಾಡಿದರು; ಅದನ್ನು ಬೇರೊಂದು ರೀತಿಯಲ್ಲಿ ಅಣಿಮಾಡಿದರು; ಅದನ್ನು ಅನುಮಾನಿಸಿದರು, ನಿರಾಕರಿಸಿದರು, ಮತ್ತು ಅವುಗಳನ್ನು ವಿವರಿಸಿದರು. ಅವರು ತಮ್ಮ ದೇವತೆಗಳನ್ನೇ ತಲೆಕೆಳಗು ಮಾಡಿದರು. ಸೃಷ್ಟಿಯನ್ನು ರಚಿಸಿದ ಸರ್ವಶಕ್ತನಾದ, ಸರ್ವಜ್ಞನಾದ, ಸರ್ವವ್ಯಾಪಿಯಾದ, ಸ್ವರ್ಗದಲ್ಲಿರುವ ಪಿತಾಮಹನಿಗೂ ಗೌಣವಾದ ಸ್ಥಾನವನ್ನು ಕೊಟ್ಟರು, ಅಥವಾ ಕೆಲಸಕ್ಕೆ ಬಾರದವನೆಂದೂ ಅವನನ್ನು ಆಚೆಗೆ ಎಸೆದರು; ಅವನಿಲ್ಲದ ಒಂದು ವಿಶ್ವಧರ್ಮವನ್ನು ಸ್ಥಾಪಿಸಿದರು. ಈಗಲೂ ಕೂಡ ಆ ಧರ್ಮಕ್ಕೆ ಇತರ ಧರ್ಮಗಳೆಲ್ಲಕ್ಕಿಂತ ಹೆಚ್ಚಾಗಿ ಅನುಯಾಯಿಗಳು ಇರುವರು. ಯಜ್ಞಕ್ಕೆ ಸಂಬಂಧಪಟ್ಟ ಹಲವು ವೇದಿಕೆಗಳನ್ನೂ ರೇಖಾಗಣಿತ ಶಾಸ್ತ್ರವನ್ನೂ ಅದು ಸೃಷ್ಟಿಸಿತು. ಆಯಾಯಾ ಯಜ್ಞಕ್ಕೆ ಆಹುತಿಗಳನ್ನು ಅರ್ಪಿಸಲು ಕಾಲಗಣನೆ ಮಾಡುವುದಕ್ಕಾಗಿ ಖಗೋಳಶಾಸ್ತ್ರವನ್ನು ಕಂಡುಹಿಡಿದು ಪ್ರಪಂಚವನ್ನೇ ಬೆರಗುಗೊಳಿಸಿದರು. ಮತ್ತಾವ ಜನಾಂಗವೂ ಹಿಂದಿನದಾಗಲಿ, ಈಗಿನ ಕಾಲದ್ದಾಗಲಿ ಅರ್ಪಿಸದಷ್ಟು ಭಾಗವನ್ನು ಗಣಿತ ಶಾಸ್ತ್ರದ ಪ್ರಗತಿಗೆ ಇದು ದಾನಮಾಡಿತು. ಅವರಿಗೆ ತಿಳಿದ ರಸಾಯನಶಾಸ್ತ್ರ, ಔಷಧದಲ್ಲಿ ಉಪಯೋಗಿಸುವ ಲೋಹದ ಭಸ್ಮಗಳು, ಅವರ ಸಂಗೀತದಲ್ಲಿರುವ *<span class="en"> C.W, Vol. VI, P157</span></p>

<!-- 349-5/0389-->

<p>ಸಪ್ತಸ್ವರಗಳು, ತಂತಿಯ ವಾದ್ಯಗಳನ್ನು ಕಂಡುಹಿಡಿದುದು ಇವುಗಳೆಲ್ಲ ಆಧುನಿಕ ಐರೋಪ್ಯ ಸಂಸ್ಕೃತಿಯ ಸೃಷ್ಟಿಗೆ ಬಹಳ ಸಹಾಯಮಾಡಿವೆ. ಆಕರ್ಷಣೀಯವಾದ ಕಥೆಗಳ ಮೂಲಕ ಮಕ್ಕಳ ಮನಸ್ಸನ್ನು ವೃದ್ಧಿಗೊಳಿಸುವ ಶಾಸ್ತ್ರವನ್ನು ಇವರು ಕಂಡುಹಿಡಿದರು. ಪ್ರತಿಯೊಂದು ನಾಗರಿಕ ಜನಾಂಗದಲ್ಲಿ ಬೆಳೆದ ಮಕ್ಕಳೂ ಶಿಶುವಿಹಾರಗಳಲ್ಲಿ ಅಥವಾ ಶಾಲೆಗಳಲ್ಲಿ ಆ ಕಥೆಗಳನ್ನು ಕೇಳಿ ತಾವು ಬದುಕಿರುವ ಪರಿಯಂತರವೂ ಆ ಪ್ರಭಾವಕ್ಕೆ ಒಳಗಾಗಿರುವರು.</p>
<p>ವಿಭಜನಾತ್ಮಕವಾದ ಸೂಕ್ಷ್ಮಮತಿಯ ಹಿಂದೆ ಮತ್ತು ಮುಂದೆಲ್ಲ ಮಖಮಲ್ಲಿ ನಂತಹ ಅಪೂರ್ವವಾದ ಮಾನಸಿಕ ಪ್ರತಿಭೆಯ ತೆರೆಯಿತ್ತು. ಅದೇ ಕಾವ್ಯ ದೃಷ್ಟಿ, ಅವರ ಧರ್ಮ, ತತ್ಯ, ಇತಿಹಾಸ, ಅವರನೀತಿ ಮತ್ತು ರಾಜಕೀಯಶಾಸ್ತ್ರ ಕೂಡ ಕಾವ್ಯಮಯವಾದ ಕಲ್ಪನೆಯ ಹೂದೋಟದ ಪಾತಿಯಲ್ಲಿ ರಚಿಸಲ್ಪಟ್ಟುವು. ಅವರು ಬಳಸಿದ ಭಾಷೆಯ ಪವಾಡಕ್ಕೆ ಸಂಸ್ಕೃತ ಎಂದು ಹೆಸರಾಯಿತು. ಬೇರೆ ಯಾವ ಭಾಷೆಯೂ ಮಾಡಲು ಶಕ್ತವಾಗದ ರೀತಿಯಲ್ಲಿ, ಮೇಲೆ ಹೇಳಿದ ಶಾಸ್ತ್ರಗಳನ್ನೆಲ್ಲ ವ್ಯಕ್ತಗೊಳಿಸುವ ಸಾಮರ್ಥ ಈ ಭಾಷೆಗೆ ಮಾತ್ರ ಸಾಧ್ಯವಾಯಿತು. ಗಣಿತದಂತಹ ಕಠಿಣವಾದ ಶಾಸ್ತ್ರದಲ್ಲಿ ಬರುವ ವಿಷಯಗಳನ್ನು ವಿವರಿಸುವುದಕ್ಕೂ ಮಾಧುರ್ಯದಿಂದ ಕೂಡಿರುವ ಸಂಖ್ಯೆಗಳನ್ನು ಬಳಸಿದರು.</p>
<p>ಹಿಂದೂ ಜನಾಂಗವು ಮುಂದುವರಿಯುವಂತೆ ಪ್ರೇರೇಪಿಸಿದ ಅತ್ಯಂತ ಮಹತ್ತಾದ ಆಂತರಿಕ ಕಾರಣಗಳು ಎರಡು: ವಿಶ್ಲೇಷಣಾ ಶಕ್ತಿ ಮತ್ತು ಕಾವ್ಯಮಯವಾದ ಧೀರ ದೃಷ್ಟಿ, ಇವೆರಡೂ ರಾಷ್ಟ್ರೀಯ ಶೀಲದ ಎರಡು ಮೂಲ ಸ್ವರಗಳಂತೆ ಇವೆ. ಇವುಗಳ ಸಮ್ಮೇಳನವೇ ಈ ಜನಾಂಗಗಳನ್ನು ಯಾವಾಗಲೂ ಇಂದ್ರಿಯಕ್ಕೆ ಅತೀತವಾಗಿಹೋಗುವಂತೆ ಪ್ರಚೋದಿಸುತ್ತಿತ್ತು. ಇದೇ ಅವರ ಊಹಾಶಕ್ತಿಯ ರಹಸ್ಯವಾಗಿತ್ತು. ಇದು ಕಬ್ಬಿಣವನ್ನು ಕತ್ತರಿಸುವುದಕ್ಕೆ ಕೆಲಸಗಾರರು ಉಪಯೋಗಿಸುವ ಉಕ್ಕಿನ ಚೂರಿಯಂತೆ ಕಠಿಣವಾಗಿತ್ತು. ಅದು ಕಬ್ಬಿಣವನ್ನು ಕತ್ತರಿಸುವಷ್ಟು ಹರಿತವಾಗಿದ್ದರೂ ಸುಲಭವಾಗಿ ಅದನ್ನು ಸುರುಳಿ ಸುತ್ತಬಹುದಾಗಿತ್ತು. ಅವರು ಚಿನ್ನ ಬೆಳ್ಳಿಗಳಂತಹ ಲೋಹಗಳಲ್ಲಿ ಕಾವ್ಯವನ್ನು ರಚಿಸಿದರು. ವಜ್ರ ವೈಡೂರ್ಯಗಳಿಂದ ಒಂದು ವಾದ್ಯಮೇಳವನ್ನು ಉತ್ಪತ್ತಿಮಾಡಿದರು, ಅಮೃತ ಶಿಲೆಯಲ್ಲಿ ಒಂದು ಕಲಾಜಾಲವನ್ನು ಸೃಷ್ಟಿಸಿದರು, ಬಣ್ಣಗಳ ಒಂದು ಸಂಗೀತವನ್ನು ರಚಿಸಿದರು. ಇದೇನು ಕನಸಿನಂತಹ ಕಲ್ಪನೆಯ ಪ್ರಪಂಚಕ್ಕೆ ಸೇರಿದ ವಸ್ತುವೋ ಎನ್ನುವಂತಹ ಭ್ರಮೆಯನ್ನು ತರುವ ಬಟ್ಟೆಗಳನ್ನು ತಯಾರುಮಾಡಿದರು. ಇವುಗಳ ಹಿಂದೆಲ್ಲ ಸಹಸ್ರಾರು ವರ್ಷಗಳಿಂದ ಕೆಲಸಮಾಡುತ್ತಿರುವ ರಾಷ್ಟ್ರಪ್ರವೃತ್ತಿಯಿದೆ. ವಿಜ್ಞಾನ ಮತ್ತು ಕಲೆ, ಗೃಹಜೀವನಕ್ಕೆ ಸಂಬಂಧಪಟ್ಟ ವಾಸ್ತವಿಕ ವಸ್ತುಗಳು ಕೂಡ ಕಾವ್ಯಮಯವಾದ ಭಾವನೆಗಳಿಂದ ಅಲಂಕೃತವಾಗಿವೆ. ಇಂದ್ರಿಯವು ಇಂದ್ರಿಯಾತೀತವಾಗುವವರೆಗೆ, ಸತ್ಯಕ್ಕೆ ಮಿಥೈಯ ಹೊಂಬಣ್ಣ ಬರುವವರೆಗೆ ಇದು ಪ್ರಗತಿ ಹೊಂದಿದೆ. ಈ ಆರ್ಯ ಜನಾಂಗಕ್ಕೆ ಸಂಬಂಧಪಟ್ಟ ಪ್ರಾರಂಭದ ವಿಹಂಗಮ ದೃಷ್ಟಿಯೇ ಸಾಕು, ಮೇಲಿನ ಪ್ರವೃತ್ತಿ ಇವರಲ್ಲಿತ್ತು ಎಂಬುದನ್ನು ಹೇಳುವುದಕ್ಕೆ. ಇದು ಆಗಲೇ ಈ ಪ್ರವೃತ್ತಿಯನ್ನು ಒಂದು ಉಪಕರಣದಂತೆ</p>

<!-- 349-5/0390-->
<p>ಬಳಸುತ್ತಿತ್ತು. ವೇದಗಳಲ್ಲಿ ಅವರಿಗೆ ಸಂಬಂಧಪಟ್ಟ ವಿಷಯಗಳು ನಮಗೆ ದೊರಕುವುದಕ್ಕೆ ಮುಂಚೆಯೇ ಹಲವು ವಿಧದ ಸಾಮಾಜಿಕ ಮತ್ತು ಧಾರ್ಮಿಕಭಾವನೆಗಳನ್ನು ಇವರು ದಾಟಿ ಬಂದಿರಬಹುದೆಂದು ಊಹಿಸಬಹುದು. ಈ ಆರ್ಯ ಜನಾಂಗದಲ್ಲಿ ಆಗಲೇ ಸುವ್ಯವಸ್ಥಿತವಾದ ದೇವದೇವತೆಗಳು, ಬಹಳ ವಿವರವಾದ ಯಾಗಯಜ್ಞಗಳು, ಮತ್ತು ಹಲವು ವಿಧವಾದ ವೃತ್ತಿಗಳಿದ್ದುದರಿಂದ ವೃತ್ತಿಗನುಗುಣವಾಗಿ ವಿಭಾಗಮಾಡಲ್ಪಟ್ಟ ಮತ್ತು ಆನುವಂಶಿಕವಾದ ಜಾತಿವ್ಯವಸ್ಥೆ, ಜೀವನದ ಹಲವು ಭೋಗವಸ್ತುಗಳು ಇವೆಲ್ಲ ಆಗಲೆ ಇದ್ದುದನ್ನು ನೋಡುವೆವು, ಶುದ್ದ ಭಾರತೀಯವಾದ ವಾತಾವರಣ ಮತ್ತು ಜೀವನದ ಸ್ಥಿತಿ ಗತಿಗಳು ಆರ್ಯ ಜನಾಂಗದ ಮೇಲೆ ಇನ್ನೂ ತನ್ನ ಪ್ರಭಾವವನ್ನು ಬೀರಿರಲಿಲ್ಲ ಎಂದು ಅತಿ ಆಧುನಿಕ ವಿದ್ವಾಂಸರೂ ಒಪ್ಪಿಕೊಂಡಿರುವರು.</p>
<p>ಹಲವು ಶತಮಾನಗಳು ಮುಂದುವರಿದ ಮೇಲೆ, ಉತ್ತರದಲ್ಲಿ ಹಿಮಾಲಯದ ಹಿಮ, ದಕ್ಷಿಣದಲ್ಲಿ ಧಗೆ, ಅವುಗಳ ಮಧ್ಯದಲ್ಲಿ ವಿಶಾಲವಾದ ಪ್ರಸ್ಥಭೂಮಿ, ಮಹಾನದಿಗಳು ಹರಿದುಕೊಂಡು ಹೋಗುತ್ತಿದ್ದ ಕಾಡುಗಳು, ಈ ಪರಿಸರದನಡುವೆ ಆರ್ಯರು ಇರುವುದನ್ನು ನೋಡುವೆವು. ದ್ರಾವಿಡ, ಟಾರ್ಟರ್ ಮತ್ತು ಹಲವು ಕಾಡು ಜನಾಂಗಗಳು, ತಮ್ಮ ರಕ್ತಸಂಬಂಧ, ಭಾಷೆ, ಆಚಾರ, ವ್ಯವಹಾರ, ಧರ್ಮ ಇವುಗಳನ್ನು ಈ ಆರ್ಯ ಜನಾಂಗಕ್ಕೆ ಧಾರೆಯೆರೆಯುತ್ತಿರುವುದನ್ನು ನೋಡುವೆವು, ಕೊಟ್ಟಕೊನೆಗೆ ಒಂದು ದೊಡ್ಡ ಜನಾಂಗ ನಮ್ಮ ದೃಷ್ಟಿಗೆ ಬೀಳುವುದು. ಹಿಂದಿನದನ್ನೆಲ್ಲ ಹೀರಿಕೊಂಡು ಬಲವಾಗಿ, ವಿಶಾಲವಾಗಿ ಹೆಚ್ಚು ವ್ಯವಸ್ಥಿತವಾಗಿದ್ದು, ಆರ್ಯರ ಆದರ್ಶವನ್ನು ಬಿಡದೆ ಇರುವುದನ್ನು ನೋಡುತ್ತೇವೆ. ಎಲ್ಲವನ್ನು ಹೀರಿಕೊಳ್ಳುವ ಕೇಂದ್ರ ಸ್ವಭಾವ, ಸಮಷ್ಟಿಗೆ ತನ್ನ ಸ್ವಭಾವವನ್ನು ಮತ್ತು ಆದರ್ಶವನ್ನು ನೀಡುತ್ತಿದ್ದರೂ, ಆರ್ಯ ಎಂಬ ಪದಕ್ಕೆ ಮಾತ್ರ ಹೆಮ್ಮೆಯಿಂದ ಅಂಟಿಕೊಂಡಿತ್ತು. ತಮ್ಮ ಸಂಸ್ಕೃತಿಯ ಪ್ರಯೋಜನವನ್ನು ಇತರರಿಗೆ ನೀಡಲು ಸಿದ್ಧವಾಗಿದ್ದರೂ, ಆರ್ಯರಾದ ತಮ್ಮೊಂದಿಗೆ ಅವರನ್ನು ಬೆರಸಲು ಸಿದ್ಧವಾಗಿರಲಿಲ್ಲ.</p>
<p>ಆರ್ಯ ಜನಾಂಗದ ಸ್ವಭಾವಕ್ಕೆ ಭಾರತೀಯ ವಾತಾವರಣವು ಒಂದು ಉತ್ತಮ ಮಾರ್ಗವನ್ನು ತೋರಿತು. ಪ್ರಕೃತಿ ಎಲ್ಲಿ ಸುಪ್ರಸನ್ನವಾಗಿತ್ತೋ, ಬಹಳ ಸುಲಭವಾಗಿ ಜೀವನವು ಸಾಗುತ್ತಿತ್ತೋ, ಅಲ್ಲಿ ರಾಷ್ಟ್ರೀಯ ಮನಸ್ಸು ಆಲೋಚನಾ ಜಗತ್ತಿನಲ್ಲಿ ಜೀವನದ ಗಹನಸಮಸ್ಯೆಗಳನ್ನು ಎದುರಿಸಿ ಅವುಗಳನ್ನು ಜಯಿಸಲು ಪ್ರಯತ್ನಿಸಿತು. ಸಹಜವಾಗಿಯೇ ಭಾರತೀಯ ಸಮಾಜದಲ್ಲಿ, ವಿಚಾರಪರನಾದ ಪುರೋಹಿತನು ಶ್ರೇಷ್ಠ ಕುಲಕ್ಕೆ ಸೇರಿದವನಾದನು, ಖಡ್ಗಧಾರಿಯಾದ ಕ್ಷತ್ರಿಯನು ಆಗಲಿಲ್ಲ. ಪುರೋಹಿತರು, ಇತಿಹಾಸದ ಪ್ರಾರಂಭದಲ್ಲಿಯೇ, ಧಾರ್ಮಿಕ ಕ್ರಿಯಾಕಲಾಪಗಳನ್ನು ವಿಸ್ತರಿಸುವುದಕ್ಕೆ ತಮ್ಮ ಹೆಚ್ಚಿನ ಶಕ್ತಿಯನ್ನೆಲ್ಲ ಉಪಯೋಗಿಸಿದರು. ಯಾಗಯಜ್ಞಗಳು ಮತ್ತು ನಿರ್ಜಿವವಾದ ಆಚಾರಗಳು ಹೊರಲಾರದಷ್ಟು ಭಾರವಾದಾಗ ಮೊದಲು ತಾತ್ವಿಕ ಭಾವನೆಗಳು ಉದಯಿಸಿದವು. ಜೀವವನ್ನು ಹೀರುತ್ತಿದ್ದ ಆಚಾರಗಳ ಬಲೆಯಿಂದ ತಪ್ಪಿಸಿಕೊಂಡು ಬಂದವರಲ್ಲಿ ಕ್ಷತ್ರಿಯರೇ ಮೊದಲಿಗರು.</p>

<!-- 349-5/0391-->

<p>ಒಂದು ಕಡೆ ಪುರೋಹಿತರಲ್ಲಿ ಬಹು ಜನರು ಆರ್ಥಿಕ ಲಾಭದಿಂದ ಪ್ರೇರಿತರಾಗಿ ಸಮಾಜದಲ್ಲಿ ತಾವು ಮಾಡುವ ಯಜ್ಞಾದಿಗಳು ಅತಿ ಆವಶ್ಯಕ ಎಂದು ಅದನ್ನು ರಕ್ಷಿಸುವುದಕ್ಕಾಗಿ, ಅತಿ ಮೇಲಿನ ಮಟ್ಟದ ವರ್ಣವನ್ನು ಕಾದಿರಿಸಲು ಯತ್ನಿಸಿದರು. ಮತ್ತೊಂದು ಕಡೆ ಯಾರ ಭುಜಬಲಗಳು ದೇಶವನ್ನು ರಕ್ಷಿಸುತ್ತಿದ್ದುವೊ ಮತ್ತು ಅದನ್ನು ಒಂದು ಗುರಿಯೆಡೆಗೆ ಒಯ್ಯುತ್ತಿದ್ದು ವೊ ಅಂತಹ ಕ್ಷತ್ರಿಯ ಶಕ್ತಿಗಳು, ತಾವು ಈಗ ಚಿಂತನೆಯ ಜಗತ್ತಿನಲ್ಲಿಯೂ ಮುಂದಾಳಾಗಿರುವವು ಎಂದು ಅರಿತು, ಕೇವಲ ಯಜ್ಞವನ್ನು ನಡೆಸಬಲ್ಲವನಿಗೆ ಅಗ್ರಗಣ್ಯಸ್ಥಾನವನ್ನು ಕೊಡಲು ಒಪ್ಪಲಿಲ್ಲ. ಬ್ರಾಹ್ಮಣರಿಂದ ಮತ್ತು ಕ್ಷತ್ರಿಯರಿಂದ ಆರಿಸಲ್ಪಟ್ಟ ಮತ್ತೊಂದು ಪಂಗಡದವರು ಆಚಾರಪ್ರಿಯರಾದ ಮತ್ತು ತಾತಿ .ಕರಾದ ಇಬ್ಬರನೂ ಅಲ್ಲಗಳೆಯತೊಡಗಿದರು. ಅವರು ಆಧಾತ್ರಿ ಕಜೀವನವನು. ಅದೊಂದು ಪೂಜಾರಿಗಳ ತಂತ್ರ ಎಂದೂ, ಪ್ರಾಪಂಚಿಕ ಭೋಗ ವಸ್ತುಗಳನ್ನು ಸಂಗ್ರಹಿಸುವುದೇ ಜೀವನದ ಪರಮೋದ್ದೇಶವೆಂದೂ ಸಾರತೊಡಗಿದರು. ಬಾಹ್ಯಾಚಾರಗಳಿಂದ ಬೇಸತ್ಯ, ತಾತ್ರಿಕರನ್ನು ನೋಡಿ ವಿಸ್ಮಯ ಪಡುತ್ತಿದ್ದ ಜಡವಾದಿಗಳ ಪಂಗಡವನ್ನು ಹಿಂಡು ಹಿಂಡಾಗಿ ಸೇರಿದರು. ಇದೇ ವರ್ಣಸಮಸ್ಯೆಯ ಆರಂಭ; ಇದೇ ಆಚಾರವಾದಿ, ತತ್ವಾದಿ ಮತ್ತು ಜಡವಾದಿ - ಈ ಮೂರು ಪಂಗಡಗಳ ಘರ್ಷಣೆ. ಇವು ನಮ್ಮ ಕಾಲದವರೆಗೂ ಬಗೆಹರಿಯದೆ ಬಂದಿವೆ.</p>
<p>ಈ ಸಮಸ್ಯೆಯನ್ನು ಮೊದಲು ಬಗೆಹರಿಸುವುದಕ್ಕೆ ಯತ್ನಿಸಿದುದು ಒಂದು ಉದಾರವಾದ ದೃಷ್ಟಿಯಿಂದ ಇದು ಹಿಂದಿನಿಂದಲೂ ವೈವಿಧ್ಯಗಳ ಹಿಂದೆಲ್ಲ ಒಂದೇ ಸತ್ಯವಿರುವುದು ಎಂಬುದನ್ನು ಬೋಧಿಸಿತ್ತು. ಈ ಶಾಖೆಯ ಪ್ರಮುಖ ನಾಯಕನೇ ಕ್ಷತ್ರಿಯ ಕುಲೋದ್ಭವನಾದ ಶ್ರೀಕೃಷ್ಣ, ಅವನ ಸಂದೇಶವೇ ಗೀತೆ, ಜೈನ, ಬೌದ್ಧ ಮತ್ತು ಇತರ ಪಂಗಡಗಳು ಅನೇಕ ಏಳುಬೀಳುಗಳನ್ನು ಕಂಡ ಮೇಲೆ ಶ್ರೀಕೃಷ್ಣನು ಮಹಾತ್ಮನೆಂಬುದನ್ನು, ಗೀತೆಯು ಅತ್ಯಂತ ಶ್ರೇಷ್ಠವಾದ ಜೀವನದರ್ಶನ ಎಂಬುದನ್ನು ಇತರ ಪಂಥಗಳು ಸಿದ್ದಾಂತಗೊಳಿಸಿದುವು. ತತ್ಕಾಲಕ್ಕೆ ಗೊಂದಲ ಶಾಂತವಾದಂತೆ ತೋರಿದರೂ ಇದು ಸಾಮಾಜಿಕ ಸಮಸ್ಯೆಗಳನ್ನು ಬಿಡಿಸಲಿಲ್ಲ. ಆ ಸಮಸ್ಯೆಗಳೆಂದರೆ ಕ್ಷತ್ರಿಯರು ತಾವು ವರ್ಣಗಳಲ್ಲಿ ಮೊದಲನೆಯವರು ಎಂಬುದನ್ನು ಸಾರುವುದು, ಮತ್ತು ಬ್ರಾಹ್ಮಣ ವರ್ಣದವರಿಗಿತ್ತ ಹಕ್ಕುಗಳನ್ನು ಜನಸಾಮಾನ್ಯರು ಸಹಿಸದೇ ಇದ್ದುದು. ಶ್ರೀಕೃಷ್ಣ ಆಧ್ಯಾತ್ಮಿಕ ವಿದ್ಯೆಯ ಬಾಗಿಲನ್ನು ಸ್ತ್ರೀ ಪುರುಷರಿಗೂ ಮತ್ತು ಎಲ್ಲಾ ವರ್ಣದವರಿಗೂ ತೆರೆದರೂ ಸಾಮಾಜಿಕ ಪ್ರಶ್ನೆಯ ಕಡೆ ಅವನುಗಮನವನ್ನು ಕೊಡಲಿಲ್ಲ. ಬೌದ್ದರು, ವೈಷ್ಣವರು ಮುಂತಾದವರು ಸಾಮಾಜಿಕ ಸಮಾನತೆಯನ್ನು ಪಡೆಯುವುದಕ್ಕಾಗಿ ಬೇಕಾದಷ್ಟು ಹೋರಾಡಿದರೂ ಈ ಸಮಸ್ಯೆಗಳು ನಮ್ಮ ಕಾಲದಲ್ಲಿಯೂ ಬಗೆಹರಿಯದೆ ನಿಂತಿವೆ.</p>
<p>ಆಧುನಿಕ ಭರತಖಂಡವು ಆಧ್ಯಾತ್ಮಿಕ ದೃಷ್ಟಿಯಲ್ಲಿ ಎಲ್ಲಾ ಜೀವಿಗಳೂ ಒಂದೇ ಎಂದು ಸಾರಿದರೂ, ಸಾಮಾಜಿಕ ಭಿನ್ನತೆಗಳನ್ನು ಜಾಗರೂಕವಾಗಿ ಉಳಿಸಿಕೊಂಡಿರುವುದು. ಕ್ರಿಸ್ತಪೂರ್ವ ಏಳನೆಯ ಶತಮಾನದಲ್ಲಿ ಆರಂಭವಾದ ಈ ಹೋರಾಟವು ಆರನೆಯ ಶತಮಾನದಲ್ಲಿ ಶಾಕ್ಯಮುನಿ ಬುದ್ಧನನೇತೃತ್ವದಲ್ಲಿ ಹಿಂದಿನಿಂದ</p>

<!-- 349-5/0392-->
<p>ಬಂದ ಜಾತಿಗಳ ಕಟ್ಟನ್ನೆಲ್ಲ ಸಡಲಿಸಿಬಿಟ್ಟಿತು. ವಿಶೇಷವಾದ ಹಕ್ಕುಗಳನ್ನು ಪಡೆದ ಬ್ರಾಹ್ಮಣರಿಗೆ ವಿರೋಧವಾಗಿ ಹೋರಾಡುವಾಗ ಬೌದ್ಧರು ವೇದಗಳ ಕಾಲದ ಯಜ್ಞಯಾಗಾದಿಗಳನ್ನೆಲ್ಲ ಆಮೂಲಾಗ್ರವಾಗಿ ಕಿತ್ತೊಗೆದರು. ವೇದಗಳ ದೇವತೆಗಳನ್ನು ಮಾನವಮಹಾಪುರುಷರ ಆಳುಗಳನ್ನಾಗಿ ಮಾಡಿದರು. ಸೃಷ್ಟಿಕರ್ತ ಮತ್ತು ಪರಮೇಶ್ವರನೆಂಬ ಭಾವನೆಗಳನ್ನೆಲ್ಲ ಪೂಜಾರಿಗಳ ಕಲ್ಪನೆಯೆಂದೂ, ಮೂಢನಂಬಿಕೆಗಳೆಂದೂ ಅಲ್ಲಗಳೆದರು. ಆದರೆ ಬೌದ್ಧ ಧರ್ಮದ ಗುರಿಯಾದರೋ ವೈದಿಕ ಧರ್ಮವನ್ನು ಸುಧಾರಿಸುವುದಾಗಿತ್ತು. ಪ್ರಾಣಿಬಲಿಯನ್ನು ಕೊಡುತ್ತಿದ್ದ ಯಾಗಯಜ್ಞಗಳು, ವಂಶಾನುಗತವಾಗಿ ಬಂದವರ್ಣಗಳು, ವಿಶೇಷವಾದ ಹಕ್ಕುಗಳನ್ನು ಪಡೆದಿದ್ದ ಪುರೋಹಿತಶಾಹಿ ಮತ್ತು ಜೀವಿಗಳು ಶಾಶ್ವತವಾಗಿರುವರು ಎಂಬ ನಂಬಿಕೆ - ಇವುಗಳನ್ನೆಲ್ಲ ವಿರೋಧಿಸುವುದಾಗಿತ್ತು. ಅದು ಧರ್ಮವನ್ನೇ ನಾಶಮಾಡುವುದಕ್ಕಾಗಲಿ, ಅಥವಾ ಸಾಮಾಜಿಕ ನಿಯಮಗಳನ್ನು ತಲೆಕೆಳಗು ಮಾಡುವುದಕ್ಕಾಗಲಿ ಪ್ರಯತ್ನಿಸಲಿಲ್ಲ. ಸಂನ್ಯಾಸಿಗಳನ್ನು ಬಲವಾದ, ಸಂಘಬದ್ದವಾದ ಸೋದರಕೂಟವನ್ನಾಗಿ ಮಾಡಿ, ಬ್ರಹ್ಮವಾದಿಗಳನ್ನು ಸಾಧಿಗಳನ್ನಾಗಿ ಮಾಡಿ ಒಂದು ಪ್ರಬಲವಾದ ಮಾರ್ಗವನ್ನು ಜಾರಿಗೆ ತಂದಿತು. ಯಜ್ಞವೇದಿಕೆಗಳ ಸ್ಥಾನದಲ್ಲಿ ಮಹಾತ್ಮರ ವಿಗ್ರಹಗಳನ್ನು ಸ್ಥಾಪಿಸಿತು. ಈ ಸುಧಾರಕರಿಗೆ ಹಲವು ಶತಮಾನಗಳವರೆಗೆ ಭರತಖಂಡದ ಬಹುಜನರು ಬೆಂಬಲಿಗರಾಗಿದ್ದಿರಬಹುದು. ಹಿಂದಿನ ಶಕ್ತಿಗಳು ಸಂಪೂರ್ಣವಾಗಿ ಶಾಂತವಾಗಲಿಲ್ಲ. ಆದರೆ ಬೌದ್ದರ ಉಚ್ಛಾಯದ ಕಾಲದಲ್ಲಿ ಅವು ಬಹಳವಾಗಿ ಬದಲಾವಣೆ ಹೊಂದಿದುವು.</p>
<p>ಪ್ರಾಚೀನ ಭಾರತದಲ್ಲಿ ರಾಷ್ಟ್ರೀಯ ಜೀವನದ ಕೇಂದ್ರವು ವಿಚಾರಪೂರ್ಣ ಮತ್ತು ಆಧ್ಯಾತ್ಮಿಕವಾಗಿತ್ತೇ ಹೊರತು ಎಂದಿಗೂ ರಾಜಕೀಯವಾಗಿರಲಿಲ್ಲ. ಈಗಿನಂತೆಯೇ ಹಿಂದಿನ ಕಾಲದಲ್ಲಿಯೂ ರಾಜಕೀಯ ಮತ್ತು ಸಾಮಾಜಿಕ ಶಕ್ತಿಗಳು, ಆಧ್ಯಾತ್ಮಿಕ ಮತ್ತು ಬೌದ್ಧಿಕ ಶಕ್ತಿಗಳಿಗೆ ಅಡಿಯಾಳಾಗಿದ್ದುವು. ಋಷಿಗಳ ವಿದ್ಯಾಸಂಸ್ಥೆಗಳು, ಆಧ್ಯಾತ್ಮಿಕ ಗುರುಗಳು ಇವರನ್ನು ಕೇಂದ್ರಮಾಡಿಕೊಂಡು ರಾಷ್ಟ್ರ ಜೀವನದ ಜಾಗ್ರತಿ ಪ್ರಾರಂಭವಾಯಿತು. ಉಪನಿಷತ್ತಿನ ಕಾಲದಲ್ಲಿ ಕೂಡ, ಪಾಂಚಾಲ, ಕಾಶಿ, ಮಿಥಿಲಾ ಮುಂತಾದುವುಗಳಲ್ಲಿಯ ಸಮಿತಿಗಳು, ಆಧ್ಯಾತ್ಮಿಕ ಸಂಕೃತಿ ಮತ್ತು ತತ್ತ್ವಗಳ ಮಹಾ ಕೇಂದ್ರಗಳಾಗಿದ್ದುದನ್ನು ನೋಡುವೆವು. ಕಾಲಕ್ರಮೇಣ ಈ ಕೇಂದ್ರಗಳೇ ಆರ್ಯರ ವಿವಿಧ ಪಂಗಡಗಳ ರಾಜಕೀಯ ಚಟುವಟಿಕೆಗಳಿಗೆ ಕೇಂದ್ರಗಳಾಗುವುದನ್ನು ನೋಡುವೆವು.</p>
<p>ಮಹಾಭಾರತವು, ಭರತಖಂಡದ ಪ್ರಭುತ್ವಕ್ಕಾಗಿ ಕೌರವರು ಮತ್ತು ಪಾಂಚಾಲರು ಯುದ್ಧ ಮಾಡಿ ಒಬ್ಬರು ಇನ್ನೊಬ್ಬರನ್ನು ನಾಶಮಾಡಿದರು ಎಂದು ಹೇಳುವುದು. ಆಧ್ಯಾತ್ಮಿಕ ಸಾರ್ವಭೌಮತ್ವವು ಪೂರ್ವಕ್ಕೆ ತಿರುಗಿ ಮಗಧ ಮತ್ತು ಮಿಥಿಲೆಯ ಕಡೆ ಕೇಂದ್ರೀಕೃತವಾಯಿತು. ಕೌರವ ಪಾಂಡವರ ಯುದ್ಧವಾದ ಮೇಲೆ ಮಗಧ ರಾಜರು ಒಂದು ರೀತಿಯ ಪರಮಾಧಿಕಾರವನ್ನು ಪಡೆದರು. ಬೌದ್ದರ ಸುಧಾರಣೆ ಮತ್ತು ಅವರ ಚಟುವಟಿಕೆಯ ಕಾರ್ಯಕ್ಷೇತ್ರವು ಕೂಡ ಪೂರ್ವ ಭಾಗದಲ್ಲಿಯೇ ಇತ್ತು. ಮೌರ್ಯರಾಜರು</p>

<!-- 349-5/0393-->

<p>ತಮ್ಮ ವಂಶಕ್ಕೆ ಕಳಂಕವನ್ನು ತರುವಂತಹ ಘಟನೆಗಳಿಂದ ಪೆಟ್ಟು ತಿಂದಾಗ ಅವರು ಹೊಸ ಚಳುವಳಿಯನ್ನು ಪ್ರೋತ್ಸಾಹಿಸಿ ಅದಕ್ಕೆ ಮಾರ್ಗದರ್ಶಿಗಳಾದರು. ಹೊಸ ಪೌರೋಹಿತ ಶಕ್ತಿ, ಪಾಟಲಿಪುತ್ರ ಚಕ್ರಾಧಿಪತ್ಯದ ಕ್ಷತ್ರಿಯ ಶಕ್ತಿಯೊಂದಿಗೆ ಶಾಮಿಾಲಾಯಿತು. ಬೌದ್ಧ ಧರ್ಮದ ಜನಾದರಣೀಯತೆ ಮತ್ತು ಅದರಲ್ಲಿದ್ದ ಒಂದು ಹೊಸ ಶಕ್ತಿ ಮೌರ್ಯಚಕ್ರವರ್ತಿಗಳನ್ನು ಭರತಖಂಡದಲ್ಲಿ ಅತ್ಯಂತ ಶ್ರೇಷ್ಠ ಚಕ್ರವರ್ತಿಗಳನ್ನಾಗಿ ಮಾಡಿತು. ಮೌರ್ಯ ಚಕ್ರವರ್ತಿಗಳ ಪ್ರಭಾವವು ಬೌದ್ಧ ಧರ್ಮವನ್ನು ಪ್ರಪಂಚದಲ್ಲೆಲ್ಲ ಹರಡಿರುವ ಧರ್ಮವನ್ನಾಗಿ ಮಾಡಿತು. ನಾವು ಇದನ್ನು ಈಗಲೂ ನೋಡುತ್ತೇವೆ. ಈ ಹಿಂದಿನ ಕಾಲದ ವೈದಿಕಧರ್ಮದಲ್ಲಿದ್ದ ಪ್ರತ್ಯೇಕತಾಭಾವ ಹೊರಗಿನಿಂದ ಬಂದ ಸಹಾಯವನ್ನು ಸ್ವೀಕರಿಸದಂತೆ ಮಾಡಿತು. ಆದರೆ ಅದೇ ಕಾಲದಲ್ಲಿ ಅದನ್ನು ಶುದ್ಧವಾಗಿಟ್ಟಿತು. ಬೌದ್ಧರು ತಮ್ಮ ಧರ್ಮವನ್ನು ಹರಡುವ ಉತ್ಸಾಹದಲ್ಲಿ ಅನ್ಯ ಧರ್ಮಗಳ ಕೀಳಾದ ಆಚಾರ ವ್ಯವಹಾರಗಳನ್ನು ಸ್ವೀಕರಿಸಿದಂತೆ ವೈದಿಕಧರ್ಮವು ಅವುಗಳನ್ನು ಸ್ವೀಕರಿಸಲಿಲ್ಲ. ಬೌದ್ಧಧರ್ಮದಲ್ಲಿದ್ದ ಹೊಂದಿಕೊಳ್ಳುವ ಸ್ವಭಾವದ ವೈಪರೀತ್ಯದಿಂದ ಅದು ತನ್ನ ವ್ಯಕ್ತಿತ್ವವನ್ನೆಲ್ಲ ಕಳೆದುಕೊಂಡಿತು. ಜನಸಾಧಾರಣರನ್ನು ಮೆಚ್ಚಿಸಬೇಕೆಂದು ಅದು ತೋರಿದ ಅತ್ಯುತ್ಸಾಹವು ಕೆಲವು ಶತಮಾನಗಳಲ್ಲಿ ತಾಯ್ಯಾಡಿನ ಧರ್ಮದ ಯುಕ್ತಿಯ ಬಾಣವನ್ನು ಎದುರಿಸಲಾರದೆ ಹೋಯಿತು. ವೈದಿಕ ಧರ್ಮ ತನ್ನಲ್ಲಿದ್ದ ಪ್ರಾಣಿವಧೆ ಮುಂತಾದ ವಿರೋಧಕರವಾದ ಅಭ್ಯಾಸಗಳಿಂದ ಪಾರಾಯಿತು. ಬೌದ್ಧ ಧರ್ಮದಿಂದ, ವಿಗ್ರಹ, ದೇವಸ್ಥಾನದ ಮೆರವಣಿಗೆಗಳು ಮತ್ತು ಇನ್ನೂ ಇಂತಹ ಜನಪ್ರಿಯವಾದ ಆಚಾರಗಳನ್ನು ಮಿತವಾಗಿ ಕಲಿತು ಉಪಯೋಗಿಸತೊಡಗಿತು. ಇಷ್ಟು ಹೊತ್ತಿಗೆ ಆಗಲೆ ತತ್ತರಿಸುತ್ತಿದ್ದ ಬೌದ್ದ ಜನಾಂಗವನ್ನು ತನ್ನ ವಕ್ಷಸ್ಥಳದಲ್ಲಿ ಸ್ವೀಕರಿಸಲು ಸಿದ್ಧವಾಯಿತು. - ಸಿಥಿಯನ್ನರು ಭರತಖಂಡದ ಮೇಲೆ ಧಾಳಿಯನ್ನು ನಡೆಸಿದ ಅನಂತರ ಪಾಟಲೀಪುತ್ರ ಚಕ್ರಾಧಿಪತ್ಯವು ನುಚ್ಚುನೂರಾಯಿತು. ಬೌದ್ಧಧರ್ಮದ ಬೋಧಕರು ಮಧ್ಯಏಷ್ಯಾಖಂಡಕ್ಕೆ ಹೋಗಿ ಪ್ರಚಾರ ನಡೆಸಿದ್ದುದರಿಂದ ದಾಳಿಕಾರರು ಆಗಲೇ ಬೌದ್ದರ ಮೇಲೆ ಕೋಪಗೊಂಡಿದ್ದರು. ತಾವೂ ಕೂಡ ಸೂರ್ಯೋಪಾಸಕರಾಗಿದ್ದುದರಿಂದ, ಸೂರ್ಯನನ್ನು ಉಪಾಸನೆ ಮಾಡುತ್ತಿದ್ದ ಬ್ರಾಹ್ಮಣರ ಮೇಲೆ ಅವರಿಗೆ ವಿಶ್ವಾಸ ಮೂಡಿತು. ದಾಳಿಕಾರರನ್ನು ಬ್ರಾಹ್ಮಣರು ತಮ್ಮ ಪಂಗಡಕ್ಕೆ ಸೇರಿಸಿಕೊಂಡು ಅವರ ಅನೇಕ ಆಚಾರಗಳನ್ನು ಸ್ವೀಕರಿಸಿ ಅವುಗಳನ್ನು ಆಧ್ಯಾತ್ಮಿಕತೆಯ ಭಾಗವನ್ನಾಗಿ ಮಾಡಲು ಸಿದ್ದರಾಗಿದ್ದುದರಿಂದ, ಬ್ರಾಹ್ಮಣರ ಉದ್ದೇಶಕ್ಕೆ ಅವರು ತಮ್ಮ ತನುಮನಗಳನ್ನು ಅರ್ಪಿಸಿದರು. * ಅನಂತರ ಸ್ವಲ್ಪ ಕಾಲ ಅಂಧಕಾರದ ತೆರೆ ಕವಿಯುವುದು, ಅಜ್ಞಾತರಾದ ಛಾಯಾಮೂರ್ತಿಗಳು ಸಂಚರಿಸುವಂತೆ ತೋರುವುದು. ಯುದ್ದಗಳ ಗೊಂದಲ, ಕೊಲೆಯ ಸುದ್ದಿ ಸಮಾಚಾರಗಳಿಂದ ವಾತಾವರಣ ತುಂಬುವುದು. ಮುಂದಿನ ಅಂಕ ಬೇರೊಂದು ಕಡೆ ಪ್ರಾರಂಭವಾಗುವುದನ್ನು ನೋಡುತ್ತೇವೆ.</p>

<!-- 349-5/0394-->
<p>- ಮಗಧ ಚಕ್ರಾಧಿಪತ್ಯ ನಾಮಾವಶೇಷವಾಗಿ ಹೋಯಿತು. ಉತ್ತರದೇಶದ ಬಹುಭಾಗವೆಲ್ಲ ಸಣ್ಣಸಣ್ಣ ರಾಜರ ವಶದಲ್ಲಿತ್ತು. ಅವರು ತಮ್ಮ ತಮ್ಮೊಳಗೇ ಕಾದಾಡುತ್ತಿದ್ದರು. ಬೌದ್ಧಧರ್ಮವು ಪೂರ್ವದ ಕೆಲವು ಪ್ರದೇಶಗಳಲ್ಲಿ, ಹಿಮಾಲಯ ಪ್ರಾಂತ್ಯದಲ್ಲಿ ಮತ್ತು ಅತಿ ದಕ್ಷಿಣದಲ್ಲಿ ವಿನಃ ಬೇರೆ ಕಡೆ ನಿರ್ನಾಮವಾಗಿ ಹೋಯಿತು. ಆನುವಂಶಿಕವಾಗಿ ಬಂದ ಪುರೋಹಿತರ ಆಳ್ವಿಕೆಯಿಂದ ಪಾರಾಗಬೇಕೆಂದು ಹಲವು ಶತಮಾನಗಳು ಹೋರಾಡಿದ ಮೇಲೆ ಎಚ್ಚತ್ತು ನೋಡಿದಾಗ ತಾವು ಇಬ್ಬರ ಗುಲಾಮರಾಗಿದ್ದುದನ್ನು ಕಂಡರು. ಒಬ್ಬರು ಆನುವಂಶಿಕವಾಗಿ ಬಂದ ಬ್ರಾಹ್ಮಣರು, ಮತ್ತೊಬ್ಬರು ಹೊಸ ಆಳ್ವಿಕೆಯ ಸಂನ್ಯಾಸಿಗಳು. ಅವರಲ್ಲಿ ಬೌದ್ಧ ಸಂಘದ ಶಕ್ತಿಯೆಲ್ಲ ಇತ್ತು. ಆದರೆ ಬೌದ್ಧರಲ್ಲಿದ್ದ ಜನಸಾಮಾನ್ಯರ ಮೇಲಿನ ವಿಶ್ವಾಸ ಇರಲಿಲ್ಲ.</p>
<p>ಊರ್ಜಿತವಾದ ಭರತಖಂಡವನ್ನು ವೀರ ಕ್ಷತ್ರಿಯರ ಶೌರ್ಯದ ಮತ್ತು ರಕ್ತದ ಬೆಲೆಯನ್ನು ಕೊಟ್ಟು ಕೊಂಡುದಾಯಿತು. ಇತಿಹಾಸ ಪ್ರಸಿದ್ದವಾದ, ವಿಚಾರಕ್ಷೇತ್ರದ ಕೇಂದ್ರವಾದ ಮಿಥಿಲೆಯಿಂದ ಬಂದ ಬ್ರಾಹ್ಮಣನೊಬ್ಬನನಿರ್ದಾಕ್ಷಿಣ್ಯವಾದ ಬುದ್ಧಿಶಕ್ತಿಯು ಅಂಥ ಭಾರತದ ಪರಿಸ್ಥಿತಿಯ ಚಿತ್ರಣವನ್ನು ನೀಡಿದೆ. ಶಂಕರರ ಮತ್ತು ಅವರ ಅನುಯಾಯಿಗಳಾದ ಸಂನ್ಯಾಸ ಪಂಥದವರ ತತ್ಯ ಪ್ರಣಾಳಿಕೆಗಳ ನಾಯಕತ್ವದಲ್ಲಿ ಅದು ಮುಂದುವರಿಯಿತು. ಕಲೆ ಮತ್ತು ಸಾಹಿತ್ಯ ಇದನ್ನು ಅಲಂಕರಿಸಿದುವು. ಇಂಥ ಭಾರತವು ಪ್ರಾಚೀನ ಅವಶೇಷಗಳ ಮೇಲೆ ಸ್ಥಾಪಿತವಾಯಿತು.</p>
<p>ಅವರ ಮುಂದೆ ಇದ್ದ ಕಾರ್ಯ ಅತಿ ಗುರುತರವಾದದ್ದು. ಅವರ ಪೂರ್ವಿಕರು ಎದುರಿಸಿದ ಸಮಸ್ಯೆಗಳೆಲ್ಲಕ್ಕಿಂತಲೂ ಜಟಿಲವಾಗಿತ್ತು ಅವರು ಎದುರಿಸಬೇಕಾಗಿದ್ದ ಸಮಸ್ಯೆ, ಅಚ್ಚುಕಟ್ಟಾದ ಒಂದು ಸಣ್ಣ ಜನಾಂಗ, ಒಂದೇ ರಕ್ತ ಸಂಬಂಧದವರು ಮತ್ತು ಒಂದೇ ಭಾಷೆಯನ್ನು ಮಾತನಾಡುವವರು, ಒಂದೇ ಸಮಾಜಕ್ಕೆ ಮತ್ತು ಧರ್ಮಕ್ಕೆ ಸೇರಿದವರು, ತಮ್ಮ ಏಕತೆಯನ್ನು ಕಾಪಾಡಿಕೊಳ್ಳುವುದಕ್ಕಾಗಿದಾಟಲು ದುಸ್ತರವಾದಂತಹ ಪ್ರತ್ಯೇಕ ಭಾವನೆಯ ಗೋಡೆಯನ್ನು ಸುತ್ತಲೂ ಕಟ್ಟಿಕೊಂಡು ವಾಸಿಸುತ್ತಿದ್ದರು. ಅದು ಬೌದ್ಧರಪ್ರಬಲ ಕಾಲದಲ್ಲಿ ಹೊರಗಿನಿಂದ ಬಂದ ಮತ್ತು ತನ್ನಲ್ಲಿಯೇ ವೃದ್ದಿಯಾಗುತ್ತಿರುವ ಜನರ ಸಂಖ್ಯೆಯಿಂದ ಬಹಳ ವಿಸ್ತಾರವಾಯಿತು. ಹಲವು ಜನಾಂಗಗಳು, ವರ್ಣ, ಭಾಷೆ, ಆಧ್ಯಾತ್ಮಿಕ ಪ್ರವೃತ್ತಿಗಳು ಮತ್ತು ಸಾಮಾಜಿಕ ಆಕಾಂಕ್ಷೆಗಳು ಇವುಗಳಿಂದ ರಾಷ್ಟ್ರವು ಛಿದ್ರಛಿದ್ರವಾಗಿ ಹೋಗಿತ್ತು. ಇವುಗಳನ್ನೆಲ್ಲ ಸೇರಿಸಿ ಒಂದು ಮಹಾ ರಾಷ್ಟ್ರವನ್ನು ನಿರ್ಮಾಣ ಮಾಡಬೇಕಾಗಿತ್ತು. ಬೌದ್ಧ ಧರ್ಮ ಬಗೆಹರಿಸಬೇಕಾಗಿದ್ದ ಸಮಸ್ಯೆ ಇದೇ. ಸಮಸ್ಯೆ ಇನ್ನೂ ಬೃಹದಾಕಾರವನ್ನು ತಾಳದೆ ಇದ್ದ ಸ್ಥಿತಿಯಲ್ಲಿ ಅದನ್ನು ಅವರು ಬಗೆಹರಿಸಲು ಪ್ರಯತ್ನಿಸಿದರು.</p>
<p>ಇದುವರೆಗೆ ತಮ್ಮನ್ನು ಸ್ವೀಕರಿಸಬೇಕೆಂದು ಕೇಳುತ್ತಿದ್ದ ಬೇರೆ ಬೇರೆ ಜನಾಂಗದವರನ್ನು ಆರ್ಯರನ್ನಾಗಿ ಮಾಡಬೇಕಾಗಿತ್ತು. ಇದರ ಮೂಲಕ ಭಿನ್ನ ಭಿನ್ನ ಶಾಖೆಗಳಿಗೆ ಸೇರಿದವರನ್ನು ಕೂಡಿಸಿ ಒಂದು ದೊಡ್ಡ ಆರ್ಯಜನಾಂಗವನ್ನು ಸೃಷ್ಟಿಸಬೇಕಾಯಿತು. ಬೌದ್ಧ ಧರ್ಮವು ಬೇಕಾದಷ್ಟು ರಿಯಾಯತಿಗಳನ್ನು ನೀಡಿ ಮತ್ತು ಅನೇಕ ರೀತಿಯ ರಾಜಿಗಳನ್ನು ಮಾಡಿಕೊಂಡು ಬಹಳ ಜಯಶೀಲವಾಯಿತು. ಅದು ಭರತಖಂಡದ ರಾಷ್ಟ್ರೀಯ</p>

<!-- 349-5/0395-->

<p>ಧರ್ಮವಾಗಿ ಉಳಿದುಕೊಂಡಿತು. ಆದರೆ ಹಲವು ಕೀಳು ಜನಾಂಗಗಳೊಡನೆ ಬಂದ ಅತಿ ಹೇಯವಾದ, ಆಕರ್ಷಕ ಪೂಜಾವಿಧಾನಗಳನ್ನು ಸ್ವಲ್ಪವೂ ವಿಚಾರಮಾಡದೆ ತೆಗೆದುಕೊಂಡಿದ್ದುದರಿಂದ ಆರ್ಯಜನಾಂಗದ ಮೂಲಕ್ಕೆ ಅವು ಧಕ್ಕೆ ತರುವಂತೆ ಆಯಿತು. ಅದರೊಂದಿಗೆ ದೀರ್ಘ ಸಂಬಂಧವನ್ನು ಇಟ್ಟುಕೊಂಡಿದ್ದಿದ್ದರೆ ಆರ್ಯ ಸಂಸ್ಕೃತಿಯೇ ನಾಶವಾಗುವ ಸ್ಥಿತಿ ಬರುತ್ತಿತ್ತು. ಆಗ ಸ್ವಾಭಾವಿಕವಾದ ಆತ್ಮರಕ್ಷಣೆಯ ಪ್ರತಿಕ್ರಿಯೆ ಪ್ರಾರಂಭವಾಯಿತು. ಅನಂತರ ಯಾವ ದೇಶದಲ್ಲಿ ಬೌದ್ಧ ಧರ್ಮ ಜನ್ಮತಾಳಿತೋ ಅಲ್ಲಿ ತಾನು ಪ್ರತ್ಯೇಕವಾಗಿ ಇರಲು ಸಾಧ್ಯವಾಗಲಿಲ್ಲ.</p>
<p>ಸುಧಾರಣಾ ಪ್ರತಿಕ್ರಿಯೆ ಉತ್ತರದಲ್ಲಿ ಕುಮಾರಿಲ ಭಟ್ಟನಿಂದಲೂ ದಕ್ಷಿಣದಲ್ಲಿ ಶಂಕರ ಮತ್ತು ರಾಮಾನುಜರಿಂದಲೂ ಪ್ರಾರಂಭವಾಯಿತು. ಇದರಿಂದಲೇ ಈಗ ನಾವು ಯಾವುದನ್ನು ಹಿಂದೂಧರ್ಮ ಎಂದು ಕರೆಯುವೆವೋ ಅದು ರೂಪುಗೊಂಡಿತು. ಅದರಲ್ಲಿ ಹಲವು ಪಂಥಗಳು, ಸಿದ್ದಾಂತಗಳು, ಕ್ರಿಯಾವಿಧಿಗಳು ಮಿಶ್ರವಾಗಿವೆ. ಕಳೆದ ಒಂದು ಸಾವಿರ ವರ್ಷಗಳಿಗಿಂತ ಹೆಚ್ಚಾಗಿ ಇದರ ಒಂದು ದೊಡ್ಡ ಕಾರ್ಯವೇ ಎಲ್ಲವನ್ನೂ ತನ್ನೊಳಕ್ಕೆ ಸೇರಿಸಿಕೊಳ್ಳುವುದಾಗಿತ್ತು. ಮಧ್ಯೆ ಮಧ್ಯೆ ಕೆಲವು ಸುಧಾರಣೆಯ ಬದಲಾವಣೆಗಳು ಆಗುತ್ತಿದ್ದವು. ಮೊದಲು ವೇದಗಳ ಕರ್ಮಕಾಂಡವನ್ನು ಪುನರುಜೀವನಗೊಳಿಸಲು ಯತ್ನಿಸಿತು. ಅದು ಸಾಧ್ಯವಿಲ್ಲದೇ ಇದ್ದರೆ, ಜ್ಞಾನಕಾಂಡವಾದ ಉಪನಿಷತ್ತನ್ನು ಅದರ ತಳಹದಿಯನ್ನಾಗಿ ಮಾಡಲು ಯತ್ನಿಸಿತು. ಅದು ವ್ಯಾಸರ ಮಿಾಮಾಂಸಾದರ್ಶನ ಮತ್ತು ಕೃಷ್ಣನ ಗೀತೆಯನ್ನು ಅಗ್ರಭಾಗಕ್ಕೆ ತಂದಿತು. ಅನಂತರ ಬಂದ ಚಳುವಳಿಗಳೆಲ್ಲಾ ಇದರ ಮೇಲ್ಪಂಕ್ತಿಯನ್ನು ಅನುಸರಿಸಿವೆ. ಯುಕ್ತಿಪ್ರಧಾನವಾದ ಶಕ್ತಿಯಿಂದ ಶಂಕರಾಚಾರ್ಯರ ಚಳುವಳಿ ಅಗ್ರಭಾಗಕ್ಕೆ ಬಂದಿತು. ಆದರೆ ಜನಸಾಮಾನ್ಯರಿಗೆ ಇದರಿಂದ ಹೆಚ್ಚು ಪ್ರಯೋಜನವಾಗಲಿಲ್ಲ. ಏಕೆಂದರೆ ಅದು ವರ್ಣಗಳ ಕಟ್ಟನ್ನು ಸ್ವಲ್ಪವೂ ಬಿಡದೆ ಅನುಸರಿಸಿತು. ಸಾಧಾರಣ ಭಾವನೆಗೆ ಇಲ್ಲಿ ಸ್ವಲ್ಪವೂ ಅವಕಾಶವಿರಲಿಲ್ಲ. ಸಂಸ್ಕೃತ ಭಾಷೆಯೊಂದನ್ನೇ ವ್ಯಾವಹಾರಿಕ ಭಾಷೆಯನ್ನಾಗಿ ಮಾಡಿದ್ದೂ ಅದಕ್ಕೆ ಕಾರಣವಾಯಿತು. ಆದರೆ ರಾಮಾನುಜರ ಸಿದ್ಧಾಂತದಲ್ಲಿ ಆದರೂ ಅನುಷ್ಠಾನಕ್ಕೆ ಯೋಗ್ಯವಾದಂತಹ ತತ್ಯವಿತ್ತು. ಇಲ್ಲಿ ಭಕ್ತಿಗೆ ಮತ್ತು ಭಾವಗಳಿಗೆ ಬೇಕಾದಷ್ಟು ಅವಕಾಶವಿದೆ. ಆಧ್ಯಾತ್ಮಿಕ ಶಕ್ತಿಯ ಮುಂದೆ, ಜಾತಿಕುಲಗಳ ಪ್ರಶ್ನೆ ತಲೆಯೆತ್ತಲಾರದಾಗಿತ್ತು. ಜನರಾಡುವ ಭಾಷೆಯ ಮೂಲಕ ಇಲ್ಲಿ ವಿಷಯವನ್ನು ಪ್ರಚಾರ ಮಾಡುತ್ತಿದ್ದರು. ಇವುಗಳ ಸಹಾಯದಿಂದ ಜನಸ್ತೋಮವನ್ನು ವೈದಿಕ ಧರ್ಮಕ್ಕೆ ತರಲು ಸಾಧ್ಯವಾಯಿತು. - ಔತ್ತರೇಯರು ಕ್ರಿಯಾವಿಧಿಗಳನ್ನು ಪುನರುಜೀವನಗೊಳಿಸಿ ಮಾಲವ ಚಕ್ರಾಧಿಪತ್ಯವು ಕೆಲವು ಕಾಲ ಬಾಳುವಂತೆ ಮಾಡಿದರು. ಅನಂತರ ಬಹುಬೇಗ ಆ ಚಕ್ರಾಧಿಪತ್ಯವು ನಾಶಹೊಂದಿದುದರಿಂದ ಉತ್ತರ ಭಾರತವು ದೀರ್ಘ ನಿದ್ರೆಗೆ ಸಂದಿತೋ ಎಂಬಂತೆ ತೋರುವ ಕಾಲ ಬಂದಿತು. ಅಫ್ಘಾನಿಸ್ತಾನದ ಮೂಲಕ ಅಶ್ವಾರೂಢರಾದ ಮಹಮ್ಮದೀಯರು ಭರತಖಂಡಕ್ಕೆ ದಂಡಯಾತ್ರೆ ನಡೆಸಿದಾಗಲೇ ಅವರ ನಿದ್ರಾಭಂಗ</p>

<!-- 349-5/0396-->
<p>ವಾದದ್ದು. ದಕ್ಷಿಣದಲ್ಲಿ ಶಂಕರ ಮತ್ತು ರಾಮಾನುಜರಿಂದ ಪ್ರಾರಂಭವಾದ ಆಧ್ಯಾತ್ಮಿಕ ಪ್ರಗತಿಯಿಂದ ಜನಾಂಗಗಳು ಐಕ್ಯವಾಗಿ ಬಲವಾದ ಚಕ್ರಾಧಿಪತ್ಯಗಳು ಏಳುವುದಕ್ಕೆ ಸಹಾಯವಾಯಿತು. ಉತ್ತರ ಭರತಖಂಡವು ಅರಬ್ಬಿಸಮುದ್ರದಿಂದ ಬಂಗಾಲಕೊಲ್ಲಿ ಯವರೆಗೆ ಮಧ್ಯಾ ಏಷ್ಯಾ ಜನರ ಪದಾಕ್ರಾಂತಕ್ಕೆ ಒಳಗಾಗಿದ್ದಾಗ ದಕ್ಷಿಣ ದೇಶವೇ ಹಿಂದೂ ಧರ್ಮಕ್ಕೆ ಮತ್ತು ಸಂಸ್ಕೃತಿಗೆ ತೌರೂರಾಯಿತು. ದಕ್ಷಿಣವನ್ನು ಆಕ್ರಮಿಸಬೇಕೆಂದು ಮಹಮ್ಮದೀಯರು ಹಲವು ಶತಮಾನಗಳವರೆಗೆ ಪ್ರಯತ್ನಿಸಿದರು. ಆದರೆ ಅವರಿಗೆ ಬೇರೂರಲು ಸಹ ಇಲ್ಲಿ ಸರಿಯಾದ ಸ್ಥಳ ಸಿಕ್ಕಲಿಲ್ಲ. ಬಲವಾದ ಏಕತೆಯಿಂದ ಕೂಡಿದ ಮೊಗಲರು ಭರತಖಂಡವನ್ನು ಸಂಪೂರ್ಣ ಜಯಿಸುವುದರೊಳಗೆ, ದಕ್ಷಿಣದೇಶದ ಗುಡ್ಡಗಾಡುಗಳುಯುದ್ದಮಾಡುವರೈತಾಪಿ ಅಶ್ವಾರೂಢರನ್ನು ಮೊಗಲರಿಗೆ ವಿರೋಧವಾಗಿ ಕಳುಹಿಸಿದುವು. ಯಾವ ಧರ್ಮವನ್ನು ರಾಮದಾಸರು ಬೋಧಿಸಿದರೋ, ತುಕಾರಾಮರು ಯಾವ ಧರ್ಮದ ವಿಷಯವಾಗಿ ಹಾಡಿದರೋ, ಆ ಧರ್ಮದ ಪರವಾಗಿ ತಮ್ಮ ಪ್ರಾಣವನ್ನು ಅರ್ಪಿಸಲು ಅವರು ಸಿದ್ದರಾಗಿದ್ದರು. ಅತಿ ಕ್ಷಿಪ್ರದಲ್ಲಿಯೇ ಮೊಗಲರ ಅಖಂಡ ಚಕ್ರಾಧಿಪತ್ಯ ಕೇವಲ ನಾಮಮಾತ್ರವಾಗಿ ಉಳಿಯಿತು.</p>
<p>ಮಹಮ್ಮದೀಯರ ಆಳ್ವಿಕೆಯ ಕಾಲದಲ್ಲಿ ಉತ್ತರ ಭರತಖಂಡದಲ್ಲಿ ನಡೆದ ಹಿಂದೂ ಚಳವಳಿ, ತಮ್ಮನ್ನು ಗೆದ್ದವರ ಧರ್ಮವನ್ನು ಜನಸಾಮಾನ್ಯರು ಸೇರಿದಂತೆ ನೋಡಿಕೊಂಡಿತು. ಇದರ ಪರಿಣಾಮವಾಗಿ ಎಲ್ಲರಿಗೂ ಸಾಮಾಜಿಕ ಮತ್ತು ಆಧ್ಯಾತ್ಮಿಕ ಸಮಾನತೆ ದೊರೆಯಿತು. ರಮಾನಂದ, ಕಬೀರ್, ದಾದು ಮತ್ತು ಚೈತನ್ಯ ಇವರ , ಪಂಥಗಳಿಗೆ ಅಥವಾ ನಾನಕರ ಪಂಥಕ್ಕೆ ಸೇರಿದವರೆಲ್ಲ ತಮ್ಮ ತತ್ತ್ವಗಳಲ್ಲಿ ಒಬ್ಬೊಬ್ಬರಿಗೆ ಎಷ್ಟೇ ವ್ಯತ್ಯಾಸವಿದ್ದರೂ ಮಾನವರೆಲ್ಲ ಒಂದೇ ಎಂದು ಬೋಧಿಸುವುದನ್ನು ಒಪ್ಪಿಕೊಂಡರು. ಅವರ ಶಕ್ತಿಯೆಲ್ಲ ಜನರು ಇಸ್ಲಾಂ ಧರ್ಮಕ್ಕೆ ಬೀಳದಂತೆ ನೋಡಿಕೊಳ್ಳುವುದರಲ್ಲಿಯೇ ವ್ಯಯವಾಯಿತು. ಹೊಸ ಭಾವನೆಗಳಿಗೆ ಮತ್ತು ಆಕಾಂಕ್ಷೆಗಳಿಗೆ ಜನ್ಮ ಕೊಡಲು ಅವರಿಗೆ ಸಾಧ್ಯವಿಲ್ಲದೇ ಹೋಯಿತು. ಹಿಂದೂಗಳು ತಮ್ಮ ಧರ್ಮದಲ್ಲಿಯೇ ಇರುವಂತೆ ಮಾಡುವುದರಲ್ಲಿ ಅವರು ಜಯಶೀಲರಾದಂತೆ ಕಂಡರೂ, ಮಹಮ್ಮದೀಯರ ಮತಭ್ರಾಂತಿಯನ್ನು ಸ್ವಲ್ಪ ತಗ್ಗಿಸಿದರೂ, ಬದುಕಲು ಸ್ವಲ್ಪ ಅವಕಾಶ ಸಿಕ್ಕಿದರೆ ಸಾಕು ಎನ್ನುವಷ್ಟು ದುರ್ಬಲರಾಗಿದ್ದರು. - ಸಿಬ್ಬರ ಕೊನೆಯ ಗುರುವಾದ ಗುರು ಗೋವಿಂದ ಸಿಂಗ್ ಎಂಬ ಮಹಾನ್ ಮಹಾತ್ಮನುಕಾಣಿಸಿಕೊಂಡನು. ಪ್ರತಿಭಾನ್ವಿತನಾದ ವ್ಯಕ್ತಿ ಆತ. ಆಧ್ಯಾತ್ಮಿಕ ಪ್ರಪಂಚದಲ್ಲಿ ಆತ ಮಾಡಿದ ಕೆಲಸದ ಪರಿಣಾಮವಾಗಿ ಸಿಖರ ಪ್ರಖ್ಯಾತವಾದ ರಾಜಕೀಯ ಸಂಸೆ. ಜಾರಿಗೆ ಬಂದಿತು. ನಾವು ಭರತಖಂಡದ ಇತಿಹಾಸದಲ್ಲೆಲ್ಲ ಆಧ್ಯಾತ್ಮಿಕ ಜಾಗೃತಿಯ ಅನಂತರ ಒಂದು ರಾಜಕೀಯ ಏಕತೆಯ ಚಳುವಳಿ ಯಾವಾಗಲೂ ಪ್ರಾರಂಭವಾಗುವುದನ್ನು ನೋಡುವೆವು. ರಾಜಕೀಯ ಚಳುವಳಿ ಅಲ್ಲಿಗೆ ಸೇರಿದ ವ್ಯಕ್ತಿಗಳ ಆಧ್ಯಾತ್ಮಿಕ ಪಿಪಾಸೆಯನ್ನು ವೃದ್ಧಿ ಮಾಡುವುದನ್ನು ನೋಡುತ್ತೇವೆ. ಆದರೆ ಮರಾಠ ಮತ್ತು ಸಿಖ್ ಚಕ್ರಾಧಿಪತ್ಯಗಳ ಕಾಲದಲ್ಲಿ ಇದ್ದ ಆಧ್ಯಾತ್ಮಿಕ ಚಳುವಳಿಗಳು ಕೇವಲ ಪ್ರಗತಿ ವಿರೋಧಿಸ್ವಭಾವದ್ದಾಗಿದ್ದುವು.</p>

<!-- 349-5/0397-->

<p>ಪೂನಾ ಅಥವಾ ಲಾಹೋರಿನ ರಾಜರುಗಳ ಆಸ್ಥಾನಗಳಲ್ಲಿ, ಮೊಗಲರ ಕಾಲದ ಆಸ್ಥಾನದಲ್ಲಿದ್ದ ಪ್ರತಿಭೆಯಾಗಲಿ, ಮಾಲವದ ಅಥವಾ ವಿದ್ಯಾನಗರದಲ್ಲಿದ್ದ ಪ್ರತಿಭೆಯ ಲಕ್ಷಣದ ಪ್ರತಿಬಿಂಬವಾಗಲಿ ಇಲ್ಲದೆ ಇರುವುದನ್ನು ನೋಡುವೆವು, ಅದು ಭಾರತದ ಇತಿಹಾಸದಲ್ಲಿ ಬೌದ್ದಿಕ ದೃಷ್ಟಿಯಿಂದ ಅತ್ಯಂತ ದಟ್ಟವಾದ ಕತ್ತಲೆಯ ಕಾಲ. ಅಲ್ಪ ಕಾಲ ಬಾಳಿದ ಈ ಎರಡು ಚಕ್ರಾಧಿಪತ್ಯಗಳು, ಜನಸಾಮಾನ್ಯರಲ್ಲಿದ್ದ ಮತಭ್ರಾಂತಿಯ ಮತ್ತು ಅನ್ಯ ಸಂಸ್ಕೃತಿಯ ವಿದ್ವೇಷ ಸೂಚಕವಾಗಿವೆ. ತಾವು ದ್ವೇಷಿಸುತ್ತಿದ್ದ ಮಹಮ್ಮದೀಯರನ್ನು ನಾಶಮಾಡಿದ ಮೇಲೆ ಅವು ತಮ್ಮ ಶಕ್ತಿಯನ್ನೆಲ್ಲ ಕಳೆದುಕೊಂಡವು. - ಅನಂತರ ಮತ್ತೊಂದು ಗೊಂದಲದ ಕಾಲ ಪ್ರಾರಂಭವಾಯಿತು. ಮಿತ್ರರು ಮತ್ತು ಶತ್ರುಗಳು, ಮೊಗಲ್ ಸಾಮ್ರಾಟರು ಮತ್ತು ಅವರನ್ನು ಧ್ವಂಸಮಾಡಿದವರು, ಮತ್ತು ಅಲ್ಲಿಯವರೆಗೆ ತೆಪ್ಪಗೆ ವ್ಯಾಪಾರವನ್ನು ಮಾಡುತ್ತಿದ್ದ ಪಾಶ್ಚಾತ್ಯ ವ್ಯಾಪಾರಸ್ಥರಾದ ಫ್ರೆಂಚ್ ಮತ್ತು ಇಂಗ್ಲೀಷರು ಎಲ್ಲರೂ ಒಬ್ಬರೊಡನೊಬ್ಬರು ಕಾದಾಡತೊಡಗಿದರು. ಸುಮಾರು ಅರ್ಧ ಶತಮಾನಕ್ಕಿಂತ ಹೆಚ್ಚಾದ ಕಾಲದವರೆಗೆ, ಯುದ್ಧ, ಲೂಟಿ ಮತ್ತು ಧ್ವಂಸವಲ್ಲದೆ ಬೇರೆ ಏನೂ ಇರಲಿಲ್ಲ. ಧೂಮ ಮತ್ತು ಧೂಳು ಮಾಯವಾದ ಮೇಲೆ ಆಂಗ್ಲೀಯರು ಇತರರನ್ನೆಲ್ಲ ಸೋಲಿಸಿರುವುದು ಕಂಡಿತು. ಬ್ರಿಟಿಷರ ಕೈಕೆಳಗೆ ಅರ್ಧ ಶತಮಾನ ಕಾಲ ಶಾಂತಿ, ನ್ಯಾಯ ಮತ್ತು ಸುವ್ಯವಸ್ಥೆ ನೆಲೆಗೊಂಡಿವೆ. ಇದು ಪ್ರಗತಿಯ ದಾರಿ ಹೌದೆ ಅಲ್ಲವೇ ಎನ್ನುವುದನ್ನು ಕಾಲಪುರುಷ ಮಾತ್ರ ಹೇಳಬಲ್ಲ. - ಬ್ರಿಟಿಷರ ಆಳ್ವಿಕೆಯ ಕಾಲದಲ್ಲಿ ಕೆಲವು ಧಾರ್ಮಿಕ ಚಳುವಳಿಗಳನ್ನು ನೋಡುತ್ತೇವೆ. ಡೆಲ್ಲಿ ಸಾರ್ವಭೌಮರ ಕಾಲದಲ್ಲಿ ಎಂತಹ ಚಳುವಳಿಗಳೆದ್ದವೋ ಅಂತಹ ಚಳುವಳಿಗಳು ಇವು, ಸತ್ತಿರುವ ಅಥವಾ ಸಾಯುತ್ತಿರುವ ಭಯಭ್ರಾಂತರಾದ ಜನರು ಬದುಕುವುದಕ್ಕೆ ಅಪ್ಪಣೆಯನ್ನು ಕೇಳುವಂತೆ ಇವೆ ಅವು ಬದುಕುವುದಕ್ಕೆ ಅವಕಾಶ ಸಿಕ್ಕಿದರೆ ಸಾಕು, ತಮ್ಮನ್ನು ಗೆದ್ದಿದ್ದವರ ಇಚ್ಛಾನುಸಾರ ತಮ್ಮ ಆಧ್ಯಾತ್ಮಿಕ ಮತ್ತು ಸಾಮಾಜಿಕ ವಾತಾವರಣವನ್ನು ಬದಲಾಯಿಸಲು ಜನರು ಸದಾ ಸಿದ್ದರಾಗಿದ್ದರು. ಇಂಗ್ಲೀಷರ ಅಧಿಕಾರಕ್ಕೆ ಒಳಗಾದ ಪಂಗಡಗಳಲ್ಲಿ, ಸಾಮಾಜಿಕ ಅಸಮಾನತೆ ಆಧ್ಯಾತ್ಮಿಕ ಅಸಮಾನತೆಗಿಂತ ಹೆಚ್ಚಾಗಿ ವ್ಯಕ್ತವಾಗುತ್ತಿತ್ತು. ಆ ಶತಮಾನದ ಹಿಂದೂ ಪಂಗಡಗಳು ಒಂದು ಸತ್ಯದ ಆದರ್ಶವನ್ನು ತಮ್ಮ ಮುಂದೆ ಇಟ್ಟುಕೊಂಡಿದ್ದುವು. ಅದು ತಮ್ಮನ್ನು ಆಳುತ್ತಿರುವ ಆಂಗ್ಲೀಯರ ಒಪ್ಪಿಗೆ. ಇಂತಹ ಪಂಗಡಗಳು ಕೇವಲ ನಾಯಿಬಣವೆಗಳಷ್ಟೇ ಅಲ್ಪ ಜೀವಿಗಳಾಗಿರುವುದರಲ್ಲಿ ಆಶ್ಚರ್ಯವಿಲ್ಲ. ಭರತಖಂಡದ ಬಹುಪಾಲು ಜನರು ಆಧ್ಯಾತ್ಮಿಕವಾಗಿ ಅವರಿಂದ ಸಂಪೂರ್ಣವಾಗಿ ಬೇರೆಯಾಗಿರುವರು. ಅಂಥ ಪಂಥಗಳಿಗೆ ಜನರಿಂದ ದೊರಕುವ ಮಾನ್ಯತೆ ಎಂಥದೆಂದರೆ ಆ ಪಂಥಗಳು ಸತ್ತಾಗ ಜನರು ಮಾಡುವ ಜಯಘೋಷ ಮಾತ್ರ.</p>
<p>ಬಹುಶಃ ಇನ್ನು ಕೆಲವು ಕಾಲದವರೆಗೆ ಅದು ಬೇರೆ ರೀತಿ ಆಗಲಾರದು.</p>

<!-- 349-5/0398-->
<p>೨೨. ವಿಶ್ವಕ್ಕೆ ಭರತಖಂಡದ ಸಂದೇಶ * (ಈ<span class="en"> J</span>ಪ್ಪಣಿಗಳು ಸ್ವಾಮಿ ವಿವೇಕಾನಂದರ ಬರಹಗಳ ನಡುವೆ ಸಿಕ್ಕಿದುವು. ಅವರು ಒಂದು ಪುಸ್ತಕವನ್ನು ಬರೆಯಬೇಕೆಂದು ನಲವತ್ತೆರಡು ಅಂಶಗಳನ್ನು ಬರೆದಿಟ್ಟಿದ್ದರು. ಮುನ್ನುಡಿಯಲ್ಲಿ ಕೆಲವು ಭಾವನೆಗಳನ್ನು ಮಾತ್ರ ವಿಷದಪಡಿಸಿರುವರು. ಕೆಲಸವು ಅಷ್ಟಕ್ಕೆ ನಿಂತಿತು. ಇದು ನಮಗೆ ಹೇಗೆ ಸಿಕ್ಕಿತೋ ಹಾಗೆಯೇ ಇಲ್ಲಿ ಕೊಟ್ಟಿರುವೆವು. )</p>
<p>ಪಠ್ಯಕ್ರಮ ೧. ಪಾಶ್ಚಾತ್ಯ ದೇಶಗಳಿಗೆ ಕೊಟ್ಟ ನನ್ನ ಸಂದೇಶ ಧೀರವಾಗಿತ್ತು. ಸ್ವದೇಶದವರಿಗೆ ನಾನು ಕೊಟ್ಟ ಸಂದೇಶ ಧೀರತರದ್ದಾಗಿದೆ.</p>
<p>೨. ಅದ್ಭುತವಾದ ಪಾಶ್ಚಾತ್ಯ ದೇಶಗಳಲ್ಲಿ ನಾಲ್ಕು ವರುಷಗಳು ವಾಸ ಮಾಡಿದ ಮೇಲೆ ಭರತಖಂಡವನ್ನು ಮತ್ತೂ ಚೆನ್ನಾಗಿ ಅರ್ಥಮಾಡಿಕೊಳ್ಳಲು ಸಾಧ್ಯವಾಯಿತು. ಇಲ್ಲಿರುವ ಗುಣದೋಷಗಳು ಮತ್ತಷ್ಟು ಸ್ಪುಟವಾಗಿ ಕಾಣುತ್ತಿವೆ.</p>
<p>೩. ಸಮೀಕ್ಷೆ - ಭಾರತೀಯರು ಅಧೋಗತಿಗೆ ಬಂದಿರುವುದು ನಿಜವಲ್ಲ. - ೪, ಉಳಿದ ಕಡೆ ಇರುವಂತೆಯೇ ಇಲ್ಲಿಯೂ ಕೂಡ ಅದೇ ಸಮಸ್ಯೆ - ಅದೇ ಭಿನ್ನ ಭಿನ್ನ ಜನಾಂಗಗಳನ್ನು ಒಂದುಗೂಡಿಸುವುದು. ಆದರೆ ಸಮಸ್ಯೆ ಮತ್ತೆಲ್ಲಿಯೂ ಇಲ್ಲಿಯಷ್ಟು ಬೃಹತ್ತಾಗಿಲ್ಲ.</p>
<p>೫. ಒಂದುಗೂಡುವಂತೆ ಮಾಡಿದ ಶಕ್ತಿಯೇ ಇವು: ಭಾಷಾ ಸಮೂಹ, ಭಾವನೆ, ಸರ್ಕಾರ ಮತ್ತು ಎಲ್ಲಕ್ಕಿಂತ ಮೇಲಾಗಿ ಧರ್ಮ.</p>
<p>೬. ಇತರ ದೇಶಗಳಲ್ಲಿ ಇದನ್ನು ಬಲಾತ್ಕಾರದಿಂದ ಪ್ರಯತ್ನಿಸುವರು. ಯಾವುದೋ ಒಂದು ಜನಾಂಗದ ಸಂಸ್ಕೃತಿಯನ್ನು ಇತರರ ಮೇಲೆಲ್ಲಾ ಬಲಾತ್ಕಾರವಾಗಿ ಹೇರುವರು. ಇದರ ಪರಿಣಾಮವಾಗಿ, ಅಲ್ಪಕಾಲ ಬಾಳಿದ ವೀರ್ಯವತ್ತಾದ ರಾಷ್ಟ್ರೀಯ ಜೀವನವು ಅನಂತರ ಸರ್ವನಾಶ ಹೊಂದುವುದು,</p>
<p>೭. ಆದರೆ ಭರತಖಂಡದಲ್ಲಾದರೋ ಸಮಸ್ಯೆ ವಿಸ್ತಾರವಾಗಿದ್ದಂತೆಯೇ ಇಲ್ಲಿ ಮಾಡಿದ ಪ್ರಯತ್ನವೂ ಸಾಧುವಾಗಿದ್ದುವು. ಬಹಳ ಕಾಲದಿಂದಲೂ ಇತರರ ಆಚಾರ ವ್ಯವಹಾರಗಳನ್ನೂ ಅವರ ಧರ್ಮಗಳನ್ನೂ ಉದಾರ ದೃಷ್ಟಿಯಿಂದ ನೋಡಿದರು. - ೮. ಎಲ್ಲಿ ಸಮಸ್ಯೆ ಸಣ್ಣದಾಗಿತ್ತೋ ಅಲ್ಲಿ ಐಕ್ಯತೆಯನ್ನು ತರುವುದಕ್ಕೆ ಬಲ ಪ್ರಯೋಗವೇ ಸಾಕಾಗಿತ್ತು. ಅಲ್ಲಿ ಪ್ರಮುಖವಾದ ಒಂದನ್ನು ಬಿಟ್ಟು ಉಳಿದ ಉತ್ತಮಾಂಶಗಳನ್ನೆಲ್ಲಾ ಅದರ ಅಂಕುರಾವಸ್ಥೆಯಲ್ಲಿಯೇ ನಾಶ ಮಾಡಲಾಗಿದೆ. ಒಂದು ಬಗೆಯ ಜನ ಮಾತ್ರ ತಮ್ಮ ಸ್ವಪ್ರಯೋಜನಕ್ಕಾಗಿ ಇತರರ ಅವಕಾಶಗಳನ್ನೆಲ್ಲಾ ಉಪಯೋಗಿಸಿಕೊಂಡರು. ಇದರಿಂದ ಇತರರ ಅಭಿವೃದ್ಧಿಗೆ ತಮ್ಮದನ್ನು ನೀಡಲು</p>
<p>*<span class="en"> C.W, Vol. IV, P. 308</span></p>

<!-- 349-5/0399-->

<p>ಸಾಧ್ಯವೇ ಇರಲಿಲ್ಲ. ಪ್ರಬಲ ಪಂಗಡ ಯಾವಾಗ ಕುಸಿದುಹೋಯಿತೋ ಆಗ ಅದರಿಂದ ಕಟ್ಟಿದ್ದ ಅಭೇದ್ಯವೆಂದು ಭಾವಿಸಿದ್ದ ಕಟ್ಟಡವು ಕುಸಿದುಹೋಯಿತು, ಗ್ರೀಸ್, ರೋಮ್, ನಾರ್ಮನ್ ಮುಂತಾದ ದೇಶಗಳಲ್ಲಿ ಆಗಿರುವಂತೆ, - ೯, ಎಲ್ಲರಿಗೂ ಸಮಾನವಾದ ಒಂದು ಭಾಷೆಯೇನೊ ಅಪೇಕ್ಷಣೀಯ. ಆದರೆ ಮೇಲಿನ ಟೀಕೆಯೇ ಇದಕ್ಕೂ ಅನ್ವಯಿಸುವುದು. ಇತರ ಭಾಷೆಯಲ್ಲಿರುವ ಸತ್ಯವನ್ನೆಲ್ಲಾ ಇದು ನಾಶಮಾಡುವುದು.</p>
<p>೧೦. ಏಕೈಕ ಪರಿಹಾರೋಪಾಯವೇ, ಒಂದು ಪವಿತ್ರವಾದ ಭಾಷೆಯನ್ನು ಕಂಡುಹಿಡಿದು, ಇತರ ಭಾಷೆಗಳೆಲ್ಲವೂ ಅದರಿಂದ ಬಂದವುಗಳು ಎಂದು ನೋಡುವುದು. ಅಂಥ ಭಾಷೆ ಸಂಸ್ಕೃತ. - ೧೧. ದ್ರಾವಿಡ ಭಾಷೆಗಳು ಆದಿಯಲ್ಲಿ ಸಂಸ್ಕೃತ ಮೂಲದವು ಹೌದೋ ಅಲ್ಲವೊ ಗೊತ್ತಿಲ್ಲ. ಆದರೆ ವ್ಯಾವಹಾರಿಕ ದೃಷ್ಟಿಯಿಂದ ಅವು ಈಗ ಹಾಗೆ ಆಗಿವೆ. ಅವು ಪ್ರತಿದಿನವೂ ಸಂಸ್ಕೃತದ ಕಡೆಗೆ ಹೆಚ್ಚು ಹೆಚ್ಚು ಹೋಗುತ್ತಿವೆ. ಆದರೂ ತಮ್ಮಲ್ಲಿರುವ ಮುಖ್ಯ ವೈಶಿಷ್ಟ್ಯವನ್ನು ಕಾಪಾಡಿಕೊಂಡು ಬಂದಿವೆ.</p>
<p>೧೨. ಒಂದು ಜನಾಂಗದ ಹಿನ್ನೆಲೆಯನ್ನು ಕಂಡುಹಿಡಿದರು - ಅದೇ ಆರ್ಯರು.</p>
<p>೧೩. ಬಾಲ್ಟಿಕ್ ಸಮುದ್ರತೀರದಲ್ಲಿ ಮಧ್ಯ ಏಷ್ಯಾದ ಆರ್ಯರೆಂಬ ಪ್ರತ್ಯೇಕವಾದ ಜನಾಂಗವಿತ್ತು ಎಂಬ ಊಹೆ.</p>
<p>೧೪. ಎಷ್ಟು ಗುಂಪುಗಳಿವೆ - ಜನಾಂಗಗಳು ಯಾವಾಗಲೂ ಮಿಶ್ರವಾಗಿದ್ದುವು.</p>
<p>೧೫. ಬ್ಲಾಂಡ್ (ನಸು ಹೊಂಬಣ್ಣದ ಜನ) ಬೂನೆಟ್ (ಕಂದು ಬಣ್ಣದ ಜನ) ವಿಧಗಳು.</p>
<p>೧೬. ಐತಿಹಾಸಿಕ ಕಲ್ಪನೆಯಿಂದ ವ್ಯವಹಾರ ಭೂಮಿಕೆಗೆ ಬರುವುದು; ಆರ್ಯರು ಅವರ ಹಳೆಯ ದಾಖಲೆ ಪ್ರಕಾರ ತುರ್ಕಿಸ್ಥಾನ್, ಪಂಜಾಬ್ ಮತ್ತು ವಾಯವ್ಯ ಟಿಬೆಟ್‌ಗಳಲ್ಲಿ ಇದ್ದರೆಂಬುದು.</p>
<p>೧೭. ಬೇರೆ ಬೇರೆ ಮಟ್ಟದ ಸಂಸ್ಕೃತಿಯನ್ನು ಪಡೆದ ಗುಂಪುಗಳು ಮತ್ತು ಜನಾಂಗಗಳು ಒಂದಾಗುವುದಕ್ಕೆ ಇದು ಅವಕಾಶವೀಯುವುದು.</p>
<p>೧೮. ಭಾಷಾ ಸಮಸ್ಯೆಗಳನ್ನು ಹೇಗೆ ಸಂಸ್ಕೃತದಿಂದ ಪರಿಹರಿಸಬಹುದೊ ಹಾಗೆಯೇ ಜನಾಂಗಗಳ ಸಮಸ್ಯೆಯ ಪರಿಹಾರಕ್ಕೆ ಆರ್ಯ ಭಾವನೆಯು ದಾರಿ ಯಾಗಿದೆ. ಮುಂದುವರಿದಿರುವಿಕೆ ಮತ್ತು ಸಂಸ್ಕೃತಿಯಲ್ಲಿ ಬೇರೆ ಬೇರೆ ಮೆಟ್ಟಲಿ ನಲ್ಲಿದ್ದವರಿಗೆ ಮತ್ತು ಎಲ್ಲಾ ಸಾಮಾಜಿಕ ಮತ್ತು ರಾಜಕೀಯ ಸಮಸ್ಯೆಗಳಿಗೆ ಬ್ರಾಹ್ಮಣತ್ವ ಒಂದು ಪರಿಹಾರೋಪಾಯವನ್ನು ಕೊಡುವುದು.</p>

<!-- 349-5/0400-->
<p>೧೯. ಭರತಖಂಡದ ಪರಮ ಆದರ್ಶವೇ ಬ್ರಾಹ್ಮಣತ್ವ.</p>
<p>೨೦. ಯಾವ ಆಸ್ತಿಪಾಸ್ತಿಯೂ ಇಲ್ಲದೆ ನಿಃಸ್ವಾರ್ಥನಾಗಿ, ಯಾವ ಶಾಸನಗಳಿಗೂ ಮಣಿಯದೆ, ನೈತಿಕತೆಯ ವಿನಃ ಮತ್ಯಾವ ಪ್ರಭುವೂ ಇಲ್ಲದೇ ಇರುವುದು.</p>
<p>೨೧. ವಂಶಾನುಗತವಾಗಿ ಬಂದ ಬ್ರಾಹ್ಮಣತ್ವ - ಹಿಂದಿನ ಕಾಲದಲ್ಲಿ ಅನೇಕ ಜನಾಂಗಗಳು ಬ್ರಾಹ್ಮಣತ್ವಕ್ಕೆ ಹೋರಾಡಿ ಅದನ್ನು ಪಡೆದಿವೆ, - ಹಾಗೆಯೇ ಈಗಲೂ ಕೂಡ.</p>
<p>೨೨. ಮಹಾಕಾರ್ಯವನ್ನು ಮಾಡಿದವನು ಯಾವುದನ್ನೂ ಹೇಳಿಕೊಳ್ಳುವುದಿಲ್ಲ. ಕೆಲಸಕ್ಕೆ ಬಾರದ ಸೋಮಾರಿ ಮೂಢರು ಮಾತ್ರ ಹೀಗೆ ಮಾಡುತ್ತಾರೆ.</p>
<p>೨೩. ಬ್ರಾಹ್ಮಣ ಮತ್ತು ಕ್ಷತ್ರಿಯ ವರ್ಣಗಳ ಅಧಃಪತನ - ಪುರಾಣಗಳು ಕಲಿಯುಗದಲ್ಲಿ ಬರೀ ಬ್ರಾಹ್ಮಣೇತರರು ಮಾತ್ರ ಇರುವರು ಎಂದು ಹೇಳುವುದು. ಅದು ಸತ್ಯ, ದಿನಕಳೆದಂತೆ ಹೆಚ್ಚು ಸತ್ಯವಾಗಿ ಕಾಣುತ್ತಿದೆ. ಆದರೂ ಕೆಲವು ಬ್ರಾಹ್ಮಣರು ಇರುವರು. ಅದು ಇಂಡಿಯಾ ದೇಶದಲ್ಲಿ ಮಾತ್ರ.</p>
<p>೨೪. ನಾವು ಬ್ರಾಹ್ಮಣರಾಗಬೇಕಾದರೆ ಕ್ಷತ್ರಿಯನ ಮೂಲಕ ಹೋಗಬೇಕಾಗಿದೆ. ಕೆಲವರು ಹಿಂದೆ ಹಾಗೆ ಮಾಡಿರಬಹುದು. ಆದರೆ ವರ್ತಮಾನವು ಅದನ್ನು ತೋರಿಸಬೇಕು.</p>
<p>೨೫. ಧರ್ಮದಲ್ಲಿ ಮಾತ್ರ ಇಡೀ ಯೋಜನೆ ವ್ಯಕ್ತವಾಗುತ್ತದೆ.</p>
<p>೨೬. ಒಂದೇ ಜನಾಂಗದ ಬೇರೆ ಬೇರೆ ಪಂಗಡಗಳು ಸಾಮಾನ್ಯ ಗುಂಪಿಗೆ ಸೇರಿದ ಬೇರೆ ಬೇರೆ ದೇವರುಗಳನ್ನು ಪೂಜಿಸುವುವು. ಬ್ಯಾಬಿಲೋನಿಯಾದಲ್ಲಿರುವ ಬಾಲ್, ಹಿಗಳ ಮೊಲಕ್‌ರು. - - ೨೭. ಬಾಲ್‌ಗಳನ್ನೆಲ್ಲಾ ಬಾಲ್ ಮೆರೊಡಕ್‌ಗೆ ತರಲು ಬ್ಯಾಬಿಲೋನಿಯಾದಲ್ಲಿ - ಆದ ಪ್ರಯತ್ನ, ಇಸ್ರೇಲಿನಲ್ಲಿ ಎಲ್ಲಾ ಮೊಲಕ್ ದೇವತೆಗಳನ್ನೂ 'ಮೊಲಕ್ ಯಾವ ಅಥವಾ 'ಯಹು', ಇವುಗಳಲ್ಲಿ ಐಕ್ಯಗೊಳಿಸಲು ಮಾಡಿದ ಪ್ರಯತ್ನ.</p>
<p>- ೨೮. ಪರ್ಷಿಯನರು ಬ್ಯಾಬಿಲೋನಿಯಾದವರನ್ನು ನಾಶಮಾಡಿದರು. ಬ್ಯಾಬಿಲೋನ್ ಪುರಾಣವನ್ನು ತಮ್ಮ ಆವಶ್ಯಕತೆಗೆ ಸರಿಯಾಗಿ ಹೊಂದಿಸಿಕೊಂಡ ಹೀಬ್ರೂಗಳು ಏಕದೇವನಿರುವ ಒಂದು ಧರ್ಮವನ್ನು ಸೃಷ್ಟಿಸುವುದರಲ್ಲಿ ಜಯ ಶೀಲರಾದರು.</p>
<p>೨೯. ನಿರಂಕುಶ ಪ್ರಭುತ್ವದಂತೆ ಏಕದೇವತಾ ವಾದವು ಕ್ಷಿಪ್ರವಾಗಿ ಕೆಲಸಗಳನ್ನು ಮಾಡಬಲ್ಲದು. ಮತ್ತು ಶಕ್ತಿಯೆಲ್ಲಾ ಒಬ್ಬನಲ್ಲಿ ಕೂಡಿಕೊಂಡಿರುವುದು. ಆದರೆ ಇದು ಮುಂದೆ ವಿಕಾಸವಾಗುವುದಿಲ್ಲ. ಅದರಲ್ಲಿರುವ ನ್ಯೂನತೆಯೇ ಅದರಲ್ಲಿರುವ ಕ್ರೌರ್ಯ</p>

<!-- 349-5/0401-->

<p>ಮತ್ತು ಪೀಡನೆ. ಇದರ ಪ್ರಭಾವಕ್ಕೆ ಸಿಕ್ಕಿದ ಜನಗಳೆಲ್ಲಾ ಕೆಲವು ವರುಷಗಳು ಚೆನ್ನಾಗಿ ಬಾಳಿ ಅನಂತರ ನಾಶವಾಗುವರು.</p>
<p>೩೦. ಭರತಖಂಡದಲ್ಲಿಯೂ ಇದೇ ಸಮಸ್ಯೆ ಬಂದಿತು - ಏಕಂ ಸತ್ ವಿಪ್ರಾ ಬಹುಧಾ ವದಂತಿ ಎಂಬ ಪರಿಹಾರವನ್ನು ಕಂಡುಹಿಡಿಯಿತು. ಯಾವುದು ಜಯಪ್ರದವಾಯಿತೋ ಅದರ ಹಿಂದೆಲ್ಲಾ ಈ ಮೂಲ ಸಂದೇಶವಿದೆ – ಇದೇ ಒಂದು ಕಮಾನಿನ ನೆತ್ತಿಗಲ್ಲಾಗಿದೆ.</p>
<p>೩೧. ಇದರ ಪರಿಣಾಮವಾಗಿಯೇ ವೇದಾಂತಿಗಳಲ್ಲಿ ಅಷ್ಟು ಅದ್ಭುತವಾದ ಸಹಿಷ್ಣುತಾಶಕ್ತಿ ಇರುವುದು.</p>
<p>೩೨. ಈಗಿನ ಒಂದು ದೊಡ್ಡ ಸಮಸ್ಯೆಯೆಂದರೆ, ಭಿನ್ನ ಭಿನ್ನ ಪಂಗಡಗಳಿಗೆ ಸೇರಿದವುಗಳಲ್ಲಿರುವ ವೈಶಿಷ್ಟ್ಯವನ್ನು ನಾಶಮಾಡದೆ ಅವುಗಳನ್ನೆಲ್ಲಾ ಒಂದು ಸಾಮರಸ್ಯಕ್ಕೆ ತರುವುದು.</p>
<p>೩೩. ಈ ಜಗತ್ತಿನ, ಅಥವಾ ದೇವಲೋಕದ ಯಾವ ವ್ಯಕ್ತಿಯ ಮೇಲೆ ನಿಂತ ಧರ್ಮವೇ ಆಗಲಿ ಇದನ್ನು ಮಾಡಲಾರದು.</p>
<p>೩೪. ಇಲ್ಲಿಯೇ ಅದೈತ ಸಿದ್ದಾಂತದ ಮಹಿಮೆ ಇರುವುದು. ಇದೊಂದು ತತ್ತ್ವವನ್ನು ಸಾರುವುದೇ ಹೊರತು ವ್ಯಕ್ತಿಯನ್ನಲ್ಲ. ಆದರೂ ಎಲ್ಲಾ ಮಾನವ ಮತ್ತು ದೈವಿಕ ವ್ಯಕ್ತಿಗಳಿಗೆ ಬೇಕಾದಷ್ಟು ಅವಕಾಶವನ್ನು ಒದಗಿಸಿದೆ.</p>
<p>೩೫. ಇದು ಸದಾಕಾಲದಲ್ಲಿಯೂ ಆಗುತ್ತಿದೆ. ಈ ದೃಷ್ಟಿಯಲ್ಲಿ ನಾವು ಯಾವಾಗಲೂ ಪ್ರಗತಿಗಾಮಿಗಳು. ಮಹಮ್ಮದೀಯರ ಆಳ್ವಿಕೆಯಲ್ಲಿ ಬಂದ ಮಹಾತ್ಮರು.</p>
<p>೩೬. ಹಿಂದಿನಕಾಲದಲ್ಲಿ ಇದನ್ನು ಅರಿತು ಮಾಡುತ್ತಿದ್ದರು; ಆಗ ಇದು ಬಲವಾಗಿತ್ತು. ಈಗಿನ ಕಾಲದಲ್ಲಿ ಅದು ದುರ್ಬಲವಾಗಿದೆ. ಈ ದೃಷ್ಟಿಯಲ್ಲಿ ಮಾತ್ರ ನಾವು ಅಧೋಗತಿಗೆ ಬಂದಿರುವೆವು.</p>
<p>೩೭. ಭವಿಷ್ಯದಲ್ಲಿ ಇದು ಪ್ರಬಲವಾಗುವುದು. ಇತರರ ಶ್ರಮವನ್ನು ಉಪಯೋಗಿಸಿಕೊಂಡು ಒಂದು ಪಂಗಡ ತನ್ನ ಶಕ್ತಿ ಪರಾಕ್ರಮವನ್ನು ವ್ಯಕ್ತ ಪಡಿಸುವುದರಲ್ಲಿ ಸ್ವಲ್ಪ ಕಾಲವಾದರೂ ಪರಿಣಾಮಕಾರಿಯಾದರೆ ಇಲ್ಲಿ ರಕ್ತದಲ್ಲಿ ಮತ್ತು ಭಾವನೆಯಲ್ಲಿ ಕ್ರಮೇಣ ಆದರೆ ನಿಜವಾಗಿ ಎಲ್ಲಾ ಜನಾಂಗಗಳೂ ಒಂದು ಗೂಡುತ್ತಿವೆ. ನನ್ನ ಬಗೆಗಣ್ಣಿಗೆ ಭವಿಷ್ಯದ ಮೇರುಸದೃಶ ಶಕ್ತಿ ಅಣಿಯಾಗುತ್ತಿರುವುದು ಕಾಣುವುದು. ಭವಿಷ್ಯ ಭಾರತವು ಜಗತ್ತಿನ ಮಹಿಮಾನ್ವಿತವಾದ, ಅತ್ಯಂತ ಕಿರಿಯದಾದ ಆದರೂ ಅತ್ಯಂತ ಸನಾತನವಾದ ರಾಷ್ಟ್ರವಾಗುವುದು. - ೩೮, ನಾವು ಕೆಲಸಮಾಡುವ ರೀತಿ - ಸ್ಮತಿಗಳನ್ನು ಆಧರಿಸಿದ ಕೆಲವು ಆಚಾರ ವ್ಯವಹಾರಗಳು ಇದಕ್ಕೆ ಆತಂಕವಾಗಿವೆ. ಆದರೆ ಶ್ರುತಿಗಳಲ್ಲಿ ಆತಂಕಗಳು ಇಲ್ಲ. ಕಾಲಕ್ಕೆ</p>

<!-- 349-5/0402-->
<p>ಸರಿಯಾಗಿ ಸ್ಮೃತಿಗಳು ಬದಲಾಯಿಸಿಕೊಳ್ಳಬೇಕಾಗುವುದು. ಈ ನಿಯಮವನ್ನು ಎಲ್ಲರೂ ಒಪ್ಪಿಕೊಳ್ಳುವರು.</p>
<p>೩೯. ವೇದಾಂತದ ತತ್ತ್ವಗಳನ್ನು ಭರತಖಂಡದಲ್ಲೆಲ್ಲಾ ಪ್ರಚಾರ ಮಾಡುವುದು ಮಾತ್ರವಲ್ಲ; ಅದನ್ನು ಹೊರಗೂ ಪ್ರಚಾರಮಾಡಬೇಕು. ಪ್ರತಿ ಒಂದು ರಾಷ್ಟ್ರದ ವ್ಯಕ್ತಿಗಳ ಮನೋವಲಯವನ್ನು ನಮ್ಮ ಭಾವನೆ ಪ್ರವೇಶಿಸಬೇಕು. ಬರವಣಿಗೆ ಮೂಲಕವಾಗಿ ಅಲ್ಲ, ವ್ಯಕ್ತಿಗಳ ಮೂಲಕವಾಗಿ</p>
<p>೪೦. ದಾನ ಒಂದೇ ಕಲಿಯುಗದಲ್ಲಿ ಕರ್ಮ, ಕರ್ಮದ ಮೂಲಕ ಪರಿಶುದ್ಧ ವಾದುದಲ್ಲದೆ ಯಾರಿಗೂ ಜ್ಞಾನಪ್ರಾಪ್ತಿಯಾಗಲಾರದು.</p>
<p>೪೧. ಪರಾ ಮತ್ತು ಅಪರಾ ವಿದ್ಯೆಯ ದಾನ. ೪೨. ತ್ಯಾಗ - ತ್ಯಾಗಿಗಳು ರಾಷ್ಟ್ರದ ಕರೆ.</p>
<p>ಪೀಠಿಕೆ</p>
<p>ಪಾಶ್ಚಾತ್ಯ ದೇಶಗಳಿಗೆ ನನ್ನ ಸಂದೇಶ ಧೀರವಾಗಿತ್ತು. ನನ್ನ ಪ್ರಿಯತಮ ದೇಶಬಾಂಧವರೆ, ನಿಮಗೆ ನನ್ನ ಸಂದೇಶ ಧೀರತಮವಾಗಿದೆ. ಸನಾತನ ಭರತಖಂಡದ ಸಂದೇಶವನ್ನು, ಹೊಸ ಪಾಶ್ಚಾತ್ಯ ದೇಶಗಳಿಗೆ ತಲುಪಿಸುವುದಕ್ಕೆ ನನ್ನ ಕೈಲಾದ ಮಟ್ಟಿಗೆ ಪ್ರಯತ್ನಿಸಿರುವೆನು. ಪ್ರಯತ್ನವು ಚೆನ್ನಾಗಿ ನಡೆದಿದೆಯೋ ಇಲ್ಲವೋ ಎಂಬುದನ್ನು ಭವಿಷ್ಯವು ನಿರ್ಣಯಿಸಬಲ್ಲದು. ಅದೇ ಭವಿಷ್ಯದ ಮಹಾಧ್ವನಿ, ಮೃದುವಾಗಿ ಆದರೆ ಸ್ಪಷ್ಟವಾಗಿ, ದಿನಕಳೆದಂತೆ ಮತ್ತೂ ದೃಢವಾಗಿ, ಈಗಿನ ಭರತಖಂಡಕ್ಕೆ, ಮುಂದಿನ ಭರತಖಂಡ ತನ್ನ ಸಂದೇಶವನ್ನು ನೀಡುತ್ತಿದೆ.</p>
<p>ನಾನು ನೋಡಿದ ಹಲವು ಜನಾಂಗಗಳಲ್ಲಿ, ಅದ್ಭುತವಾದ ಸಂಸ್ಥೆಗಳು, ಆಚಾರವ್ಯವಹಾರಗಳು, ಅದರಲ್ಲಿರುವ ಬಲ ಮತ್ತು ಪೌರುಷಗಳು ಅಮೋಘವಾಗಿ ವ್ಯಕ್ತವಾಗಿರುವ ರೀತಿ, ಇವುಗಳನ್ನೆಲ್ಲಾ ನೋಡುವ ಸುಯೋಗ ನನಗೆ ಒದಗಿತ್ತು. ಎಲ್ಲಕ್ಕಿಂತಲೂ ಬಹಳ ಆಶ್ಚರ್ಯವಾಗಿರುವುದೆಂದರೆ, ಆಚಾರ ವ್ಯವಹಾರಗಳ ತೋರಿಕೆಯ ವೈವಿಧ್ಯದ ಹಿಂದೆ, ಸಂಸ್ಕೃತಿ ಮತ್ತು ಪೌರುಷದ ಹಿಂದೆ, ಒಂದೇ ಮಾನವ ಹೃದಯ, ಸುಖದುಃಖಗಳಿಗೆ, ದೌರ್ಬಲ್ಯ ಮತ್ತು ಶಕ್ತಿಗೆ ಸಿಕ್ಕಿ ಸ್ಪಂದಿಸುತ್ತಿರುವುದು.</p>
<p>- ಒಳ್ಳೆಯದು ಕೆಟ್ಟದ್ದು ಎಲ್ಲಾ ಕಡೆಯಲ್ಲಿಯೂ ಇವೆ. ಅವು ವಿಚಿತ್ರವಾದ ರೀತಿಯಲ್ಲಿ ಸಮತೂಕವಾಗಿವೆ. ಎಲ್ಲಕ್ಕಿಂತಲೂ ಹೆಚ್ಚಾಗಿ ಮಹಿಮಾನ್ವಿತವಾದ ಮಾನವಾತ್ಮ ಎಲ್ಲಾ ಕಡೆಯಲ್ಲಿಯೂ ಇದೆ. ಯಾರಿಗೆ ತಮ್ಮ ಹೃದಯದಲ್ಲಿರುವುದನ್ನು ವ್ಯಕ್ತಪಡಿಸಲು ಗೊತ್ತಿದೆಯೋ, ಅವರು ಅದನ್ನು ಎಂದಿಗೂ ತಿಳಿದುಕೊಳ್ಳದೆ ಇರಲಾರರು. ಮಾನವಕೋಟಿಯನ್ನು ಧನ್ಯಮಾಡುವ ಸ್ತ್ರೀಪುರುಷರು ಎಲ್ಲಾ ಜನಾಂಗದಲ್ಲಿಯೂ ಇರುವರು. ಪ್ರತಿಯೊಂದು ದೇಶದಲ್ಲಿಯೂ ಬ್ರಾಹ್ಮಣರು ಮತ್ತು</p>

<!-- 349-5/0403-->

<p>ಶ್ರಮಣರು' ಇರುವರು ಎಂದ ಆ ದೇವಮಾನವನಾದ ಅಶೋಕಚಕ್ರವರ್ತಿಯ ನುಡಿಯನ್ನು ಸರಿ ಎಂದು ಸಾರುವುದು.</p>
<p>ನಾನು ಪಾಶ್ಚಾತ್ಯ ದೇಶಗಳಿಗೆ, ಪರಿಶುದ್ಧರಾದ, ನಿಃಸ್ವಾರ್ಥಿಗಳಾದ ಜೀವಿಗಳು ಮಾತ್ರಕೊಡಬಲ್ಲ ಪ್ರೀತಿ ವಿಶ್ವಾಸಗಳನ್ನು ನನಗೆ ಕೊಟ್ಟಿದ್ದಕ್ಕಾಗಿ ಕೃತಜ್ಞನಾಗಿರುವೆನು. ಆದರೆ ನನ್ನ ನಿಷ್ಠೆಯು ನನ್ನ ಮಾತೃಭೂಮಿಗೆ ಮಾತ್ರ ಮಾಸಲಾಗಿದೆ. ನನಗೇನಾದರೂ ಒಂದು ಸಹಸ್ರ ಜನ್ಮಗಳಿದ್ದರೆ ನನ್ನ ದೇಶಬಾಂಧವರೆ, ನನ್ನ ಸ್ನೇಹಿತರೆ, ಅದರಲ್ಲಿ ಪ್ರತಿಯೊಂದು ಗಳಿಗೆಯನ್ನೂ ನಿಮ್ಮ ಸೇವೆಗೆ ಅರ್ಪಿಸುತ್ತೇನೆ. ಆ ನನ್ನಲ್ಲಿ ದೈಹಿಕ, ಮಾನಸಿಕ ಮತ್ತು ಆಧ್ಯಾತ್ಮಿಕವಾಗಿರುವ ಸರ್ವಕ್ಕೂ ನಾನು ಈ ದೇಶಕ್ಕೆ ಋಣಿಯಾಗಿರುವೆನು. ನಾನು ಜೀವನದಲ್ಲಿ ಏನನ್ನಾದರೂ ಸಾಧಿಸಿದ್ದರೆ ಅದರ ಮಹಿಮೆ ನಿಮ್ಮದು, ನನ್ನದಲ್ಲ. ಸೋಲು ಮತ್ತು ದೌರ್ಬಲ್ಯಗಳೆಲ್ಲವೂ ನನ್ನದು. ನಾನು ಹುಟ್ಟಿದಾರಭ್ಯದಿಂದಲೂ ಬೇಕಾದಷ್ಟು ಶ್ರೇಷ್ಠ ಅನುಭವಗಳು ನನ್ನ ಸುತ್ತಮುತ್ತಲಿದ್ದರೂ, ಅವುಗಳಿಂದ ಪ್ರಯೋಜನ ಪಡಯದೆ ಇರುವ ನನ್ನ ದೌರ್ಭಾಗ್ಯವೇ ಅದಕ್ಕೆ ಕಾರಣ.</p>
<p>ಎಂತಹ ದೇಶ ಇದು ! ಯಾರು ಈ ಪವಿತ್ರ ಜನ್ಮಭೂಮಿಯ ಮೇಲೆ ನಿಂತಿರು ವರೊ, ಅವರು ಈ ದೇಶದವರಾಗಲಿ, ಪರದೇಶದವರಾಗಲಿ ಪ್ರಪಂಚದ ಶ್ರೇಷ್ಠತಮ ವ್ಯಕ್ತಿಗಳ ಚಿರಂತನವಾದ ಪವಿತ್ರಭಾವನೆಗಳು ತಮ್ಮ ಸುತ್ತಲೂ ಇವೆ ಎಂಬ ಅನುಭವವನ್ನು ಪಡೆಯುವರು. ಹಲವು ಶತಮಾನಗಳಿಂದ ಅವು ಮೃಗಸದೃಶ ಮಾನವನನ್ನು ದೇವನನ್ನಾಗಿ ಮಾರ್ಪಡಿಸಲು ಯತ್ನಿಸುತ್ತಿವೆ. ಇದರ ಆದಿಯು ಇತಿಹಾಸಕ್ಕೆ ಅತೀತವಾಗಿದೆ. ಯಾರು ಪ್ರಾಣಿಗಳ ಮಟ್ಟಕ್ಕೆ ಇಳಿದಿರುವರೋ ಅವರು ಮಾತ್ರ ಇದನ್ನು ಅರ್ಥಮಾಡಿಕೊಳ್ಳಲಾರರು. ಇಲ್ಲಿಯ ವಾತಾವರಣವೇ ಆಧ್ಯಾತ್ಮಿಕ ಭಾವನೆಗಳಿಂದ ಸ್ಪಂದಿಸುತಿ ದೆ. ತತಗಳಿಂದ, ನೀತಿಗಳಿಂದ, ಆಧ್ಯಾತ್ಮಿಕತೆಗಳಿಂದ ಈ ದೇಶ ಪವಿತ್ರವಾಗಿದೆ. ತನ್ನ ಮೃಗೀಯತೆಯನ್ನು ರಕ್ಷಿಸಿಕೊಂಡಿರಬೇಕೆಂಬ ಸತತ ಹೋರಾಟದಿಂದ ಪಾರಾಗಬೇಕೆಂದು ಇರುವವರಿಗೆ ಈ ದೇಶ ಶಾಂತಿಯನ್ನು ನೀಡುತ್ತದೆ. ಮೃಗೀಯ ವೇಷವನ್ನು ಎಸೆದು, ಜನನಮರಣಾತೀತ ನಿತ್ಯಧನ್ಯನಾದ ಅಮೃತಾತ್ಮನಂತೆ ನಿಂತುಕೊಳ್ಳಲು ಮಾಡಿರುವ ಉದ್ಯಮಕ್ಕೆಲ್ಲಾ ಈ ನಾಡು ತರಬೇತಿಯ ಕೇಂದ್ರವಾಗಿದೆ. ಈ ದೇಶದಲ್ಲಿ ಸುಖದ ಬಟ್ಟಲು ತುಂಬಿತುಳುಕುತ್ತಿತ್ತು. ದುಃಖದ ಬಟ್ಟಲು ಅದಕ್ಕಿಂತಲೂ ಹೆಚ್ಚಾಗಿ ತುಂಬಿತುಳುಕುತ್ತಿತ್ತು. ಇಲ್ಲಿ ಪ್ರಥಮಬಾರಿ ಮಾನವನು ಇದೆಲ್ಲಾ ಕ್ಷಣಿಕ ಎಂಬುದನ್ನು ಕಂಡು ಹಿಡಿದನು. ಈ ದೇಶದಲ್ಲಿ ಪ್ರೌಢಯುವಕನಾಗಿರುವಾಗಲೇ, ಭೋಗದ ಪರ್ಯಂಕದ ಮೇಲಿರುವಾಗಲೇ, ಅಧಿಕಾರ ಮತ್ತು ಐಶ್ವರ್ಯದ ಉತ್ತುಂಗ ಶಿಖರದಲ್ಲಿರುವಾಗಲೇ ಮಾನವನು ಮಾಯಾಭ್ರಮೆಯಿಂದ ಪ್ರಥಮಬಾರಿ ಪಾರಾದನು. ಇಲ್ಲಿ ಈ ಮಾನವಕೋಟಿಯ ಮಹಾಸಾಗರದಲ್ಲಿ, ಸುಖದುಃಖ, ದೌರ್ಬಲ್ಯ ಶಕ್ತಿ, ಐಶ್ವರ್ಯ ಬಡತನ, ಆನಂದ ಶೋಕ, ಅಳು ನಗು, ಜನನ ಮರಣ ಇಂತಹ ಪ್ರಚಂಡ ಅಲೆಗಳ ಕ್ರಿಯೆ ಪ್ರತಿಕ್ರಿಯೆಗಳ ತುಮುಲಗಳ ಮಧ್ಯದಲ್ಲಿ, ಚಿರಂತನ ಶಾಂತಿ ಮತ್ತು</p>

<!-- 349-5/0404-->
<p>ಮೌನದ ಶ್ರುತಿಯೊಡನೆ ತ್ಯಾಗ ಸಿಂಹಾಸನ ಉದಿಸಿತು. ಇಲ್ಲಿ, ಈ ದೇಶದಲ್ಲಿ ಜನನ ಮರಣಗಳ ಅಗಾಧ ಸಮಸ್ಯೆಯನ್ನು, ಜೀವನವನ್ನು ಅನುಭವಿಸುವ ಆಕಾಂಕ್ಷೆ, ಅದನ್ನು ಹೇಗಾದರೂ ರಕ್ಷಿಸಿಕೊಳ್ಳಬೇಕೆಂಬ ವೃಥಾ ಉನ್ಮತ್ತ ಪ್ರಯತ್ನಗಳು ನಮ್ಮ ದುಃಖವನ್ನು ಮಾತ್ರ ವೃದ್ಧಿ ಮಾಡುವುವು ಎಂಬ ಸಮಸ್ಯೆಗಳನ್ನು ಎದುರಿಸಿ ಅವನ್ನು ಪರಿಹರಿಸಿದರು. ಹಿಂದೆ ಎಂದೂ ಯಾರೂ ಇವನ್ನು ಪರಿಹರಿಸಿರಲಿಲ್ಲ; ಮುಂದೆ ಯಾರೂ ಇವನ್ನು ಇಷ್ಟು ಚೆನ್ನಾಗಿ ಪರಿಹರಿಸಲಾರರು. ಇಲ್ಲಿ ಮಾತ್ರ ಜೀವನವೂ ಒಂದು ಪಾಪ, ಯಾವುದು ಸತ್ಯವಾಗಿರುವುದೋ ಅದರ ಒಂದು ಛಾಯೆ ಮಾತ್ರ ಅದು ಎಂಬುದನ್ನು ಕಂಡುಹಿಡಿದರು. ಈ ದೇಶ ಒಂದರಲ್ಲಿ ಮಾತ್ರ ಧರ್ಮ ಅನುಷ್ಠಾನದಲ್ಲಿತ್ತು, ನಿಜವಾಗಿತ್ತು. ಇತರ ದೇಶಗಳಲ್ಲಿ ಜನ ಹೇಗೆ ಪ್ರಪಂಚದ ಸುಖಗಳನ್ನು ಬಾಚಲು ಹುಚ್ಚರಾಗಿ ಬೀಳುವರೊ, ತಮ್ಮ ಬಲಹೀನ ಸಹೋದರರ ಆಸ್ತಿಪಾಸ್ತಿಗಳನ್ನು ದೋಚಲು ಹೇಗೆ ಮುನ್ನುಗ್ಗುವರೋ ಹಾಗೆಯೇ ಈ ದೇಶದಲ್ಲಿ ಸ್ತ್ರೀಪುರುಷರು ಜೀವನದ ಗುರಿಯನ್ನು ಸಾಧಿಸಲು ಧೀರರಾಗಿ ಜೀವನ ಸಂಗ್ರಾಮಕ್ಕೆ ಧುಮುಕಿದರು. ಇಲ್ಲಿ ಮಾತ್ರ ಮಾನವಹೃದಯ ಪಶುಪಕ್ಷಿ ತರುಲತೆಗಳನ್ನೆಲ್ಲಾ ಆಲಂಗಿಸುವಷ್ಟು ವಿಶಾಲವಾಯಿತು. ದೇವೋತ್ತಮನಿಂದ ಹಿಡಿದು ಒಂದು ಕನಿಷ್ಠ ಮರಳ ಕಣದವರೆಗೆ ಅನಂತನಾಗಿ ಮಹಿಮಾನ್ವಿತನಾಗಿರುವ ಮಾನವ ಹೃದಯದಲ್ಲಿ ಒಂದು ನೆಲೆ ಇರುವುದು. ಇಲ್ಲಿ ಮಾತ್ರ ಮಾನವ ವಿಶ್ವವನ್ನು ಒಂದು ಅಖಂಡ ವಸ್ತುವಿನಂತೆ ಅಧ್ಯಯನ ಮಾಡಿದನು. ಅದರ ಪ್ರತಿಯೊಂದು ಸ್ಪಂದನವೂ ಇವನ ಸ್ಪಂದನವಾಯಿತು.</p>
<p>ಭರತಖಂಡದ ಅವನತಿಯ ವಿಷಯವಾಗಿ ನಾವು ಬೇಕಾದಷ್ಟು ಕೇಳಿರುವೆವು. ನಾನು ಕೂಡ ಅದರಲ್ಲಿ ನಂಬಿದ್ದ ಒಂದು ಕಾಲವಿತ್ತು. ಆದರೆ ಇಂದು ಸ್ವಾನುಭವದ ಎತ್ತರದಲ್ಲಿ ನಿಂತಿರುವುದರಿಂದ, ನಮ್ಮ ದೃಷ್ಟಿಯನ್ನು ಕುಂಠಿತಗೊಳಿಸುವ ಪೂರ್ವನಿಶ್ಚಿತ ಅಭಿಪ್ರಾಯಗಳಿಂದ ಪಾರಾದ ಮೇಲೆ, ಎಲ್ಲಕ್ಕಿಂತಲೂ ಹೆಚ್ಚಾಗಿ ಪಾಶ್ಚಾತ್ಯ ದೇಶಗಳ ಉತ್ಪಕ್ಷಾಮಯವಾದ ಚಿತ್ರಗಳು ಮಾಯವಾಗಿ ಅವುಗಳ ನೈಜ ಸ್ಥಿತಿಯನ್ನು ಸ್ವಂತ ಅನುಭವದಿಂದ ಅರಿತಮೇಲೆ, ನಾನು ಹಿಂದೆ ಭಾವಿಸಿದ್ದು ತಪ್ಪು ಎಂದು ಅತಿ ದೀನನಾಗಿ ಒಪ್ಪಿಕೊಳ್ಳುವೆನು. ಆರ್ಯರ ಪವಿತ್ರ ಭೂಮಿಯೇ, ನೀನು ಎಂದೂ ಅಧೋಗತಿಗೆ ಇಳಿದಿರಲಿಲ್ಲ. ಸಿಂಹಾಸನಗಳು ಚೂರುಚೂರಾಗಿವೆ, ಅವನ್ನು ಆಚೆಗೆ ಎಸೆದಿರುವರು. ಅಧಿಕಾರದ ಕರವಾಳ ಕೈಯಿಂದ ಕೈಯಿಗೆ ಬದಲಾಯಿಸಿದೆ. ಆದರೆ ಭರತಖಂಡದಲ್ಲಿ ಆಸ್ಥಾನಗಳು, ರಾಜರುಗಳು ಎಲ್ಲಿಯೋ ಕೆಲವರನ್ನು ಮಾತ್ರ ಮುಟ್ಟಿದ್ದರು. ಅತ್ಯಂತ ಮೇಲೆ ಇರುವವನಿಂದ ಹಿಡಿದು ಅತಿ ಕೆಳಗೆ ಇರುವ ಬಹುಪಾಲು ಮಾನವರಿಗೆ ತಮ್ಮ ಜೀವನದ ಗತಿಯನ್ನು ಅನುಸರಿಸಲು ಸ್ವಾತಂತ್ರ್ಯವಿತ್ತು. ರಾಷ್ಟ್ರ ಜೀವನ ಪ್ರವಾಹವು, ಕೆಲವು ವೇಳೆ ಮಂದವಾಗಿ, ಅರೆ ಮನಸ್ಸಿನಿಂದ, ಕೆಲವು ವೇಳೆ ವೇಗವಾಗಿ ಜಾಗ್ರತವಾಗಿ ಹರಿಯುತ್ತಿತ್ತು. ಅವ್ಯಾಹತವಾಗಿ ಬೆಳಗುತ್ತಿರುವ ಹಲವಾರು ಶತಮಾನಗಳ ಮುಂದೆ ನಾನು ವಿಸ್ಮಿತನಾಗಿ ನಿಲ್ಲುವೆನು. ಇಲ್ಲೊಂದು ಅಲ್ಲೊಂದು ಅಸ್ಪಷ್ಟವಾದ, ಮಂಕಾದ ಭಾಗಗಳಿವೆ, ಪುನಃ ಜಾಜ್ವಲ್ಯಮಾನವಾಗಿ ಮೇಲಕ್ಕೆ ಏಳುತ್ತವೆ. ನನ್ನ ಮಾತೃಭೂಮಿ</p>

<!-- 349-5/0405-->

<p>ತನ್ನ ಮಹಿಮಾನ್ವಿತವಾದ ಭವಿಷ್ಯವನ್ನು ಪೂರ್ಣಗೊಳಿಸಲು-ಮಾನವನನ್ನು ಉದ್ಧಾರಮಾಡಲು, ಮೃಗೀಯ ಮಾನವನನ್ನು ದೇವನನ್ನಾಗಿ ಮಾಡುವ ಮಹಾ ಕಾರ್ಯದಲ್ಲಿ ಉದ್ಯುಕ್ತಳಾಗಿ, ಗಂಭೀರಳಾಗಿ ಮುಂದೆ ಅಡಿಗಳನ್ನು ಇಡುತ್ತಿರುವಳು. ಮರ್ತ ಅಥವಾ ಸ್ವರ್ಗಲೋಕದ ಯಾವ ಶಕ್ತಿಯೂ ಅವಳನ್ನು ಹಿಡಿದು ನಿಲ್ಲಿಸಲಾರದು.</p>
<p>ನನ್ನ ಸಹೋದರರೆ, ಅತ್ಯಂತ ಭವ್ಯವಾದ ಭವಿಷ್ಯ ನಮ್ಮದಾಗಿದೆ. ಉಪನಿಷತ್ತಿನ ಕಾಲದಲ್ಲಿಯೇ ನಾವು ಪ್ರಪಂಚಕ್ಕೆ ಸವಾಲನ್ನು ಹಾಕಿರುವೆವು. ಅದೇ ಇದು: 'ಪ್ರಜೆಗಳಿಂದಲ, ಧನದಿಂದಲ, ತಾಗದಿಂದ ಮಾತ್ರ ಅಮತತ ವನು. ಪಡೆಯುವುದು.” ಆಸೆಯ ಕ್ಷೇತ್ರದಲ್ಲಿ ಜನಾಂಗಗಳಾದ ಮೇಲೆ ಜನಾಂಗಗಳು ಪ್ರಪಂಚದ ಸಮಸ್ಯೆಯನ್ನು ಬಗೆಹರಿಸಲು ತಮ್ಮ ಕೈಲಾದಷ್ಟೂ ಪ್ರಯತ್ನಿಸಿವೆ. ಅವುಗಳೆಲ್ಲಾ ಹಿಂದೆ ಸೋತವು, ಕಾಂಚನ ಮತ್ತು ಅಧಿಕಾರ ಲಾಲಸೆಯ ಪರಿಣಾಮವಾಗಿ ಬರುವ ದೌರಾತ್ಮ ಮತ್ತು ದುಃಖದ ಭಾರಕ್ಕೆ ಸಿಕ್ಕಿ ಇವುಗಳೆಲ್ಲಾ ನಾಶವಾಗಿ ಹೋಗಿವೆ. ಹೊಸವು ಇನ್ನೇನು ಬೀಳಲು ತತ್ತರಿಸುತ್ತಿವೆ. ಯುದ್ದವಿರಬೇಕೆ, ಶಾಂತಿ ಇರಬೇಕೆ ಎಂಬ ಸಮಸ್ಯೆಯನ್ನು ಬಗೆಹರಿಸಬೇಕಾಗಿದೆ. ಸಹಿಷ್ಣುತೆ ಉಳಿಯುತ್ತದೆಯೇ ಅಥವಾ ಅಸಹಿಷ್ಣುತೆಯೆ ? ಎಂಬುದನ್ನು ನಿಶ್ಚಯಿಸಬೇಕಾಗಿದೆ. ಒಳ್ಳೆಯದು ಉಳಿಯುತ್ತದೆಯೇ ಅಥವಾ ಕೆಟ್ಟದ್ದೆ ? ಬಾಹುಬಲವೇ ಇಲ್ಲ ಬುದ್ಧಿಶಕ್ತಿಯೇ? ಲೌಕಿಕತೆಯೇ ಅಥವಾ ಆಧ್ಯಾತ್ಮಿಕತೆಯೇ ಎಂಬುದು ನಿರ್ಣಯವಾಗಬೇಕಾಗಿದೆ. ನಾವು ನಮ್ಮ ಸಮಸ್ಯೆಯನ್ನು ಬಹಳ ಹಿಂದೆಯೇ ಬಗೆಹರಿಸಿಕೊಂಡಿರುವೆವು. ನಮ್ಮ ಸುಖ ದುಃಖಗಳ ಗತಿಯಲ್ಲಿ ಆ ನಿರ್ಣಯವನ್ನು ತ್ಯಜಿಸಿಲ್ಲ. ಕೊನೆಯವರೆಗೂ ಅದನ್ನು ತ್ಯಜಿಸುವುದಿಲ್ಲ, ನಮ್ಮ ಪರಿಹಾರೋಪಾಯವೇ ಅಲೌಕಿಕತೆ, ತ್ಯಾಗ.</p>
<p>ಮಾನವ ಜನಾಂಗದ ಆಧ್ಯಾತ್ಮೀಕರಣ - ಇದೊಂದೇ ಭಾರತೀಯನ ಬಾಳಿನ ಕೆಲಸ, ಅದರ ನಿತ್ಯಗಾನದ ಪಲ್ಲವಿ, ಜೀವನದ ಸಾರ ಸರ್ವಸ್ವ, ವ್ಯಕ್ತಿತ್ವದ ತಳಹದಿ. ತಾನು ಬದುಕಿರುವುದು ಇದೊಂದಕ್ಕಾಗಿಯೇ, ಭಾರತ ತನ್ನ ಈ ಜೀವನ ಗತಿಯಲ್ಲಿ, ಟರ್ಕ್ ಅಥವಾ ಟರ್ಟರ್ ತನ್ನನ್ನು ಆಳಲಿ, ಮೊಗಲ್ ಅಥವಾ ಇಂಗ್ಲೀಷರು ತನ್ನನ್ನು ಆಳಲಿ, ಸ್ವಲ್ಪವೂ ತನ್ನ ಆದರ್ಶವನ್ನು ಬದಲಿಸಲಿಲ್ಲ.</p>
<p>ಭರತಖಂಡದಲ್ಲಿ ಪ್ರಪಂಚವನ್ನೇ ಚಲಿಸಬಲ್ಲ ಆಧ್ಯಾತ್ಮಿಕ ಮಹಾ ವ್ಯಕ್ತಿಗಳು ಇಲ್ಲದ ಯಾವುದಾದರೂ ಕಾಲವನ್ನು ತೋರಿಸಿರಿ ಎಂದು ನಾನು ಸವಾಲು ಹಾಕುತ್ತೇನೆ. ಭಾರತದ ಕೆಲಸ ಆಧ್ಯಾತ್ಮಿಕತೆ. ಇದು ರಣಕಹಳೆಯ ಕೋಲಾಹಲದಿಂದಾಗಲಿ, ಸೈನ್ಯಗಳ ಚಲನವಲನಗಳಿಂದಾಗಲಿ ಸಾಧ್ಯವಿಲ್ಲ. ಸಪ್ಪಳವಿಲ್ಲದೆ, ಯಾರಿಗೂ ಗೋಚರಿಸದೆ ಹಿಮಮಣಿ ಜಗದ ಮೇಲೆ ಬಿದ್ದರೂ ಪ್ರಪಂಚದ ಶ್ರೇಷ ತವ ಪುಷ್ಪಗಳನ್ನು ವಿಕಾಸಮಾಡುವಂತಿದೆ ಭಾರತದ ಪ್ರಭಾವ. ಈ ಪ್ರಭಾವ ಸ್ವಭಾವತಃ ಗಂಭೀರವಾಗಿರುವುದರಿಂದ ಬೇರೆ ದೇಶಗಳಿಗೆ ಹೋಗುವುದಕ್ಕೆ ಅವಕಾಶ, ಸನ್ನಿವೇಶಗಳಿಗಾಗಿ ಕಾಯಬೇಕಾಗಿದೆ. ಅದು ತನ್ನ ದೇಶದ ಮೇರೆಯಲ್ಲಿ ಎಂದಿಗೂ ಕೆಲಸ ಮಾಡುವುದನ್ನು ನಿಲ್ಲಿಸದೆ ಇದ್ದರೂ ಅನ್ಯದೇಶಗಳಿಗೆ ಹೋಗುವುದಕ್ಕೆ ಇದು</p>

<!-- 349-5/0406-->
<p>ಸ್ವಭಾವತಃ ಸಾಧುವಾಗಿರುವುದರಿಂದ, ಅವಕಾಶ, ಸನ್ನಿವೇಶಗಳಿಗಾಗಿ ಕಾಯಬೇಕಾಗಿದೆ. ಯಾವಾಗಲಾದರೂ ಚಕ್ರಾಧಿಪತ್ಯಗಳನ್ನು ಕಟ್ಟುವ ಟಾರ್ಟರ್, ಪರ್ಶಿಯನ್, ಗ್ರೀಕ್ ಅಥವಾ ಅರಬ್ಬರು ಭರತಖಂಡಕ್ಕೆ ಅನ್ಯದೇಶದ ಸಂಪರ್ಕವನ್ನು ಒದಗಿಸಿದಾಗ ಇಲ್ಲಿಂದ ಆಧ್ಯಾತ್ಮಿಕ ಪ್ರವಾಹ ಎದ್ದು ಪ್ರಪಂಚವನ್ನೆಲ್ಲಾ ವ್ಯಾಪಿಸಿದೆ ಎಂಬುದು ಪ್ರತಿಯೊಬ್ಬ ವಿದ್ಯಾವಂತನಿಗೂ ಗೊತ್ತಾದ ವಿಷಯ. ನಮ್ಮೆದುರಿಗೆ ಅದೇ ಅವಕಾಶ ಇಂದು ಬಂದೊದಗಿದೆ. ಭೂ ಮತ್ತು ಜಲಮಾರ್ಗಗಳು ಮತ್ತು ಆ ಸಣ್ಣ ದ್ವೀಪದಲ್ಲಿ ವಾಸಿಸುವ ಜನರ ಅದ್ಭುತವಾದ ಶಕ್ತಿಯು ಪುನಃ ಭರತಖಂಡಕ್ಕೆ ಇತರ ದೇಶಗಳ ಸಂಪರ್ಕವನ್ನು ಒದಗಿಸಿವೆ. ಹಿಂದಿನಂತೆ ಪುನಃ ಆಧ್ಯಾತ್ಮಿಕ ಪ್ರವಾಹ ಇಲ್ಲಿಂದ ಪ್ರಪಂಚವನ್ನು ವ್ಯಾಪಿಸುತ್ತಿದೆ. ನನ್ನ ಮಾತುಗಳನ್ನು ಗಮನಿಸಿ. ಇದೊಂದು ಅಲ್ಪವಾದ ಪ್ರಾರಂಭ ಮಾತ್ರ. ಮಹಾ ಘಟನೆಗಳು ಇನ್ನು ಮುಂದೆ ಬರುತ್ತವೆ. ಭರತಖಂಡದಿಂದ ಹೊರಗೆ ಮಾಡಿರುವ ಕೆಲಸದ ಪರಿಣಾಮ ಯಾವ ರೀತಿ ಆಗುವುದೊ ಅದನ್ನು ನಾನು ಸ್ಪಷ್ಟವಾಗಿ ಹೇಳಲಾರೆ. ಆದರೆ ನಾನು ಇಷನು ಮಾತ್ರ ಹೇಳಬಲೆ , ಲಕ್ಷಾಂತರ ಜನ, (ನಾನು ಇದನ್ನು ತಿಳಿದೇ ಹೇಳುತ್ತಿರುವೆನು), ಪ್ರತಿಯೊಂದು ನಾಗರಿಕ ದೇಶದಲ್ಲಿಯೂ ಲಕ್ಷಾಂತರ ಜನ, ಈಗಿನ ಕಾಲದ ಐಶ್ವರ್ಯೋಪಾಸನೆ, ಯಾವ ಜಡವಾದ ನರಕಕ್ಕೆ ಅವರನ್ನು ತುಳಿಯುತ್ತಿದೆಯೊ ಅದರಿಂದ ಪಾರಾಗಲು ಭರತಖಂಡದ ಸಂದೇಶಕ್ಕೆ ಕಾಯುತ್ತಿರುವರು. ಹೊಸ ಸಮಾಜದ ಚಳುವಳಿಯ ಅನೇಕ ನಾಯಕರು, ಅತ್ಯಂತ ಶ್ರೇಷ್ಠವಾದ ವೇದಾಂತ ಮಾತ್ರ ತಮ್ಮ ಸಮಾಜದ ಅಭೀಷ್ಟೆಗಳನ್ನು ಆಧ್ಯಾತ್ಮಿಕಕ್ಕೆ ಪರಿವರ್ತನೆ ಮಾಡಬಲ್ಲದು ಎನ್ನುವುದನ್ನು ಅರಿತಿರುವರು. ನಾನು ಕೊನೆಯಲ್ಲಿ ಪುನಃ ಈ ವಿಷಯಕ್ಕೆ ಬರುತ್ತೇನೆ. ಆದಕಾರಣ ಮತ್ತೊಂದು ಮುಖ್ಯ ವಿಷಯವನ್ನು ತೆಗೆದುಕೊಳ್ಳುತ್ತೇನೆ. ಅದೇ ನಮ್ಮ ದೇಶದಲ್ಲಿ ನಾವು ಮಾಡಬೇಕಾದ ಕಾರ್ಯ.</p>
<p>ಸಮಸ್ಯೆ ಎರಡು ರೂಪಗಳನ್ನು ಧರಿಸುವುದು, ದೇಶದಲ್ಲಿರುವುದನ್ನು ಆಧ್ಯಾತ್ಮಿಕಕ್ಕೆ ಪರಿವರ್ತನೆ ಮಾಡುವುದು ಮಾತ್ರವಲ್ಲ, ದೇಶದಲ್ಲಿರುವ ಹಲವು ಭಾವನೆಗಳನ್ನು ಜೀರ್ಣಿಸಿಕೊಳ್ಳಬೇಕಾಗಿದೆ. ಪ್ರತಿಯೊಂದು ದೇಶದ ಜೀವನದಲ್ಲಿಯೂ, ಅಲ್ಲಿರುವ ಭಿನ್ನ ಭಿನ್ನ ಜನಾಂಗಗಳನ್ನು ಒಂದುಗೂಡಿಸುವುದು ಸಾಮಾನ್ಯ ಕೆಲಸವಾಗಿದೆ.</p>

<!-- 349-5/0407-->
<p>೨೩. ಥಿಯಾಸಫಿಯನ್ನು ಕುರಿತು ಕೆಲವು ಅಭಿಪ್ರಾಯಗಳು *</p>
<p>(ಸ್ವಾಮಿ ವಿವೇಕಾನಂದರ ಕಾಗದ ಪತ್ರಗಳಲ್ಲಿ ದೊರಕಿದ್ದು) ಥಿಯಾಸಫಿಷ್ಟರು ಈ ವರುಷ ಜೂಬಿಲಿಯನ್ನು ನೆರವೇರಿಸುವರು. ಕಳೆದ ಇಪ್ಪತ್ತೈದು ವರುಷಗಳಿಂದ ಅವರು ಏನು ಮಾಡಿದರು, ಎಲ್ಲಿಗೆ ಹೋದರು ಎಂಬ ವಿಷಯದಲ್ಲಿ ಹಲವು ವೃತ್ತಪತ್ರಿಕಾ ಲೇಖನಗಳಿವೆ. - ಹಿಂದೂಗಳಲ್ಲಿ ಔದಾರ್ಯತೆ ಮಿತಿಮೀರಿದೆ ಎಂದು ಈಗ ಯಾರೂ ಹೇಳದೆ ಇರಲಾರರು. ಅಮೆರಿಕಾದ ಸ್ಪಿರಿಚುಯಾಲಿಸಮ್ ಅನ್ನು ಇಂಡಿಯಾದಲ್ಲಿ ಕಸಿ ಮಾಡಿ ಮಹಾತ್ಮರುಗಳ ದಾಂಧಲೆಯಿಂದ ತುಂಬಿ ತುಳುಕಾಡುವ ಥಿಯಾಸಫಿಯನ್ನು ಸ್ವಾಗತಿಸಲು ಕೆಲವು ಯುವಕ ಹಿಂದೂಭಕ್ತರು ಸಿಕ್ಕಿರುವರು. ಈ ವಿಶ್ವದ ಆದಿ ಪವಿತ್ರಜ್ಞಾನ ತಮಗೆ ಸಿಕ್ಕಿದೆ ಎಂದು ಥಿಯಾಸಫಿಷ್ಟರು ಹೇಳಿ ಕೊಳ್ಳುತ್ತಾರೆ. ಆ ವಿಷಯವನ್ನು ಕೇಳಿ ನಮಗೆ ಸಂತೋಷ. ಆ ಜ್ಞಾನವನ್ನು ಸಂಪೂರ್ಣ ರಹಸ್ಯವಾಗಿಟ್ಟುಕೊಳ್ಳುವರು ಎಂಬುದನ್ನು ಕೇಳಿ ಮತ್ತೂ ಸಂತೋಷ, ಪಾಪ ಬಡಮಾನವರಾದ ನಮ್ಮ ಮೇಲೆ ಅದರಲ್ಲೂ ಹಿಂದುಗಳ ಮೇಲೆ ಈ ಜ್ಞಾನವನ್ನೆಲ್ಲ ಒಂದೇ ಸಲ ಬಿಟ್ಟರೆ ದೇವರೇ ಕಾಪಾಡಬೇಕು ! ಆಧುನಿಕ ಥಿಯಾಸಫಿ ಎಂದರೆ ಶ್ರೀಮತಿ ಬೆಸೆಂಟ್, ಬೃವಾಟ್ಸ್ ಮತ್ತು ಆಲ್ಕಾಟ್ ಇವರುಗಳೆಲ್ಲಾ ಹಿಂದೆ ಸರಿದಂತೆ ತೋರುವುದು. ಶ್ರೀಮತಿ ಬೆಸೆಂಟ್‌ರ ಉದ್ದೇಶವೇನೊ ಒಳ್ಳೆಯದೆ. ಯಾರೂ ಅವರಲ್ಲಿರುವ ಉತ್ಸಾಹ ಮತ್ತು ಪ್ರಯತ್ನಶೀಲತೆಯನ್ನು ಒಪ್ಪಿಕೊಳ್ಳದೇ ಇರಲು ಸಾಧ್ಯವೇ ಇಲ್ಲ.</p>
<p>ಆದರೆ ಬಹಳ ಕಟುವಾದ ಟೀಕಾಕಾರರೂ ಇರುವರು. ನಾವಾದರೊ ಥಿಯಾಸಫಿ ಯಲ್ಲಿ ಒಳ್ಳೆಯದನ್ನಲ್ಲದೆ ಬೇರೆ ನೋಡುವುದಿಲ್ಲ. ಯಾವುದು ಪ್ರತ್ಯಕ್ಷವಾಗಿ ನಮಗೆ ಸಹಾಯಮಾಡುವುದೋ ಅದು - ಮತ್ತು ಈಗ ಕೆಟ್ಟದ್ದಾದರೂ ಪರೋಕ್ಷವಾಗಿ ಯಾವುದು ಒಳ್ಳೆಯದೊ ಅದನ್ನೇ ನೋಡುವೆವು. ಅವರು ಪ್ರಪಂಚದ ಬೇರೆಬೇರೆ ಸ್ವರ್ಗಗಳು ಮತ್ತು ಅಲ್ಲಿರುವ ದೇವ ದೇವತೆಗಳ ವಿಷಯವೆಲ್ಲ ತಮಗೆ ಚೆನ್ನಾಗಿ ಗೊತ್ತಿದೆ ಎಂದು ಹೇಳುವರು. ನಮಗೆ ಕಾಣುವ ಕ್ಷೇತ್ರದಲ್ಲಿ ಕೈ ಬೆರಳುಗಳು ಪ್ರೇತಗಳ ಸುದ್ದಿಯನ್ನು ಥಿಯಾಸಫಿಷ್ಟರಿಗೆ ತೋರಿಸುತ್ತವೆ ಎಂದು ಅವರು ಹೇಳುವರು. ಥಿಯಾಸಫಿ ಎಂಬ ಸಿರಂ ಅನ್ನು ದೇಹಕ್ಕೆ ಚುಚ್ಚಿದರೆ ಮೆದುಳಿನಲ್ಲಿ ಯಾವ ಯಾವ ಭ್ರಾಂತಿಗಳೊ ನಿಜವೆಂಬಂತೆ ಮಾಡುವುದು. ಥಿಯಾಸಫಿಷ್ಟರಾಗಲಿ ಅಥವಾ ಮತ್ತಾವ ಸಂಘವೇ ಆಗಲಿ ಅವರು ಮಾಡಿದ ಒಳ್ಳೆಯ ಕೆಲಸವನ್ನು ನಾವು ಟೀಕಿಸುವುದಿಲ್ಲ. ಆದರೂ ಉತ್ತೇಕ್ಷೆ ಹಿಂದಿನ ಕಾಲದಲ್ಲಿ ನಮ್ಮ ಜನಾಂಗದ ಚಾಳಿಯಾಗಿತ್ತು. ಲಕ್ಟೋದ ಅಡ್ವಕೇಟ್ ಪತ್ರಿಕೆಯಲ್ಲಿ ಥಿಯಾಸಫಿಷ್ಟರ ಮೇಲೆ ಬಂದ ಹಲವು ಲೇಖನಗಳನ್ನು ಲಕ್ಷೆ ಜನರ ಅಭಿಪ್ರಾಯವೆಂದು ನಾವು ಭಾವಿಸಿದರೆ ಅವರಿಗಾಗಿ ನಾವು ವ್ಯಥೆಪಡುತ್ತೇವೆ. ತಿಳಿಯದೇ ಸುಮ್ಮನೇ ಟೀಕಿಸುವುದು ಕೆಟ್ಟದ್ದು, ಆದರೆ ಅತಿ ಪ್ರಶಂಸೆ ಜುಗುಪ್ಪಾಕಾರಕ.</p>
<p>*<span class="en"> C.W, Vol. IV, P. 317.</span></p>

<!-- 349-5/0408-->
<p>- ಅಮೆರಿಕನ್ ಸ್ಪಿರಿಚುಯಾಲಿಸಂ ಅನ್ನು ಇಂಡಿಯಾ ದೇಶದಲ್ಲಿ ಕಸಿಮಾಡಿದಂತೆ ಇದೆ ಥಿಯಾಸಫಿ. ಅರ್ಥವಾಗದ ಆಧ್ಯಾತ್ಮಿಕ ವಿಷಯಗಳಿಗೆ ಕೆಲವು ಸಂಸ್ಕೃತ ಪದಗಳನ್ನು ಉಪಯೋಗಿಸುವರು. ಭೂತಪ್ರೇತಗಳು ಬಂದುಹೋಗುವುದನ್ನು ಮಹಾತ್ಮರೆಂದು ಭಾವಿಸುವರು. ಪ್ರೇತವಶರಾದವರು ಏನೇನನ್ನೂ ಹೇಳಿದರೆ ಅದನ್ನು ಮಹಾತ್ಮರ ಸ್ಪೂರ್ತಿ ಎನ್ನುವರು. ಅಡ್ವಕೇಟ್‌ನಲ್ಲಿ ಲೇಖನವನ್ನು ಬರೆದಿರುವವರಿಗೆ ಇದೆಲ್ಲಾ ಗೊತ್ತಿಲ್ಲದೇ ಇರಬಹುದು. ಆದರೆ ಆತ ಮತ್ತು ಥಿಯಾಸಫಿಷ್ಟರು ಮಹಾ ಹಿಂದೂ ಜನಾಂಗದ ಕಣ್ಣಿಗೆ ಮಣ್ಣನ್ನು ಎರಚಲಾರರು. ಬಹುಪಾಲು ಹಿಂದೂಗಳಿಗೆ ಪ್ರಾರಂಭದಿಂದ ಥಿಯಾಸಫಿ ಎಂದರೆ ಏನು ಎಂಬುದು ಗೊತ್ತಾಗಿದೆ. ಆ ಪ್ರಖ್ಯಾತ ದಯಾನಂದ ಸರಸ್ವತಿಗೆ, ಇವರ ಬಂಡವಾಳ ಗೊತ್ತಾದೊಡನೆಯೆ ವಾಟ್ಟಿಗೆ ತನ್ನ ಪ್ರೋತ್ಸಾಹವನ್ನು ನಿಲ್ಲಿಸಿ ಅಂದಿನಿಂದ ಆ ಪಂಗಡದವರು ಬೇರೆ ಇರುವರು, ಆ ಲೇಖಕನ ಮನಸ್ಸಿನಲ್ಲಿ ಯಾವ ಅಭಿಪ್ರಾಯವಾದರೂ ಇರಲಿ, ಈ ಕಲಿ ಯುಗದಲ್ಲಿಯೂ ಹಿಂದೂಗಳಲ್ಲಿ ಬೇಕಾದಷ್ಟು ಧಾರ್ಮಿಕ ಬೋಧನೆ ಮತ್ತು ಅದನ್ನು ಬೋಧಿಸುವವರು ಇರುವರು. ಅವರಿಗೆ ಅಮೆರಿಕಾ ಮತ್ತು ರಷ್ಯಾ ದೇಶಗಳ ಗತಿಸಿದ ಪ್ರೇತಗಳ ಆವಶ್ಯಕತೆ ಇಲ್ಲ. ಆ ಲೇಖನ ಹಿಂದೂಗಳು ಮತ್ತು ಅವರ ಧರ್ಮವನ್ನು ಹಳಿಯುವ ಮಾನನಷ್ಟ ಲೇಖನ. ಈ ಲೇಖನವನ್ನು ಬರೆದ ಲೇಖಕರಂತಹವರು ಒಂದೇ ಸಲ ತಿಳಿದುಕೊಳ್ಳಲಿ. ಪಾಶ್ಚಾತ್ಯ ದೇಶಗಳಿಂದ ನಾವು ಧರ್ಮವನ್ನು ಆಮದುಮಾಡಬೇಕಾಗಿಲ್ಲ. ಈ ದ ಎಲ್ಲಾ ವಸ್ತುಗಳನ್ನೂ ಹೊರಗಿನಿಂದ ತರಿಸುವ ಅವಮಾನವೇ ಸಾಕಾಗಿದೆ. - ನಾವೇ ಪಾಶ್ಚಾತ್ಯ ದೇಶಗಳಿಗೆ ಧರ್ಮವನ್ನು ರಫ್ತು ಮಾಡಬೇಕಾಗಿದೆ. ನಾವು ಆ ಮಾರ್ಗದಲ್ಲಿ ಕೆಲಸ ಮಾಡುತ್ತಿರುವೆವು. ಹಿಂದೂಧರ್ಮಕ್ಕೆ ಅಮೆರಿಕಾ ದೇಶದಲ್ಲಿ ಥಿಯಾಸಫಿಷ್ಟರಿಂದ ಆದ ಉಪಕಾರವೇ, ಅವರು ಮಾಡಿರುವ ಮೋಸದ ಅಪಪ್ರಚಾರ. ಅದನ್ನು ಶಮನಮಾಡಲು ಬೇಕಾದಷ್ಟು ಹೋರಾಡಬೇಕಾಯಿತು. ಥಿಯಾಸಫಿಷ್ಟರು ಪಾಶ್ಚಾತ್ಯ ಸಮಾಜದ ಕೇಂದ್ರಕ್ಕೆ ಮ್ಯಾಕ್ಸ್ ಮುಲ್ಲರ್ ಅಂತಹ ವಿದ್ವಾಂಸರನ್ನು ಮತ್ತು ಎಡ್ಮಿನ್ ಆಲ್ಫಾಲ್ಸ್‌ರಂತಹ ಕವಿಗಳನ್ನು ಹಿಡಿದುಕೊಂಡು ಪ್ರವೇಶಿಸುವುದಕ್ಕೆ ಪ್ರಯತ್ನಿಸಿ, ಏಕಕಾಲದಲ್ಲಿ ಅವರನ್ನು ಹೀಯಾಳಿಸಿ ವಿಶ್ವಧರ್ಮಕ್ಕೆ ತಾವೊಬ್ಬರೇ ಮಾಸಲು ಎಂದು ಭಾವಿಸತೊಡಗಿದ್ದನ್ನು ಈ ಲೇಖಕ ಅರಿತಿರಬೇಕಾಗಿತ್ತು. ಈ ಅದ್ಭುತವಾದ ಜ್ಞಾನವನ್ನು ರಹಸ್ಯವಾಗಿಟ್ಟಿರುವುದಕ್ಕೆ ದೇವರಿಗೆ ನಾವು ಧನ್ಯವಾದವನ್ನು ಅರ್ಪಿಸಬೇಕಾಗಿದೆ. ಪಶ್ಚಿಮ ದೇಶಗಳಲ್ಲಿ ವಿದ್ಯಾವಂತರಾದವರು ಬೂಟಾಟಿಕೆ, ಯಂತ್ರ ಮಂತ್ರ ಇವೇ ಹಿಂದೂ ಧರ್ಮ ಎಂದು ಭಾವಿಸಿದ್ದರು. ಅವರಿಗೆ ಅಂಥ ಭಾವನೆಗಳು ಬರಲು ಥಿಯಾಸಫಿಸ್ಟರೇ ಕಾರಣ.</p>
<p>ನಮ್ಮ ಕಣ್ಣಿಗೆ ಕಾಣದಂತೆ, ಥಿಯಾಸಫಿಯಿಂದ ಪ್ರತಿಯೊಂದು ದೇಶದಲ್ಲೂ ಆಗಿರುವ ಸ್ಪಷ್ಟವಾದ ಸತ್ಪರಿಣಾಮವೆಂದರೆ ಆರೋಗ್ಯಕರವೂ, ಆಧ್ಯಾತ್ಮಿಕವೂ, ಕ್ರಿಯಾ . ಶೀಲವೂ, ದೇಶಭಕ್ತಿ ಪರವೂ ಆದವೇ ಬೇರೆ, ಅನಾರೋಗ್ಯಕರವೂ, ಬೂಟಾಟಿಕೆಯಿಂದ ಕೂಡಿದ್ರೂ ಆದ ಆಚರಣೆಗಳೇ ಬೇರೆ ಎಂದು ಜನರಿಗೆ ಗೊತ್ತಾದದ್ದು, ಇದು ಕ್ಷಯರೋಗಿಯ ಶ್ವಾಸಕೋಶಗಳಿಗೆ ಪ್ರೊ. ಕ್ರೋಚನ ಇಂಜಕ್ಷನ್ ಕೊಟ್ಟಂತೆ.</p>

<!-- 349-5/0409-->
<p>೨೪, ಖೇತ್ರಿ ಮಹಾರಾಜರ ಬಿನ್ನವತ್ತಳೆಗೆ ಉತ್ತರ* (ಸ್ವಾಮೀಜಿಯವರು ಅಮೆರಿಕದಲ್ಲಿದ್ದಾಗ, 1895ರ ಮಾರ್ಚ್ 4ರಂದು ಖೇತ್ರಿ</p>
<p>ಮಹಾರಾಜರಿಂದ ಅವರಿಗೆ ಈ ಕೆಳಗಿನ ಅಭಿನಂದನೆಯ ಪತ್ರ ಬಂತು:) ಪ್ರೀತಿಯ ಸ್ವಾಮೀಜಿಯವರೆ,</p>
<p>ತಮಗೆ ಅಭಿನಂದನೆಯನ್ನು ಸಲ್ಲಿಸುವ ಸಲುವಾಗಿಯೆ ಕರೆದ ಇಂದಿನ ವಿಶೇಷ ದರ್ಬಾರಿನ ಮುಖ್ಯಸ್ಥನಾಗಿ ನಾನು, ನನ್ನ ಹೆಸರಿನಲ್ಲಿಯೂ ನನ್ನ ಪ್ರಜೆಗಳ ಹೆಸರಿನಲ್ಲಿಯೂ, ತಾವು ಚಿಕಾಗೊದ ವಿಶ್ವಧರ್ಮ ಸಮ್ಮೇಳನದಲ್ಲಿ ಯಶಸ್ವಿಯಾಗಿ ಹಿಂದೂಧರ್ಮವನ್ನು ಪ್ರತಿನಿಧಿಸಿದ್ದಕ್ಕಾಗಿ, ತಮಗೆ ಹತ್ತೂರ್ವಕವಾದ ಅಭಿನಂದನೆ ಗಳನ್ನು ಸಲ್ಲಿಸುತ್ತೇನೆ..</p>
<p>ಹಿಂದೂಧರ್ಮದ ಸಾಮಾನ್ಯ ತತ್ತ್ವಗಳನ್ನು, ಸ್ವಾಭಾವಿಕವಾಗಿಯೆ ತನ್ನದೇ ಆದ ಮಿತಿಗಳನ್ನೊಳಗೊಂಡಿರುವ ಆಂಗ್ಲಭಾಷೆಯಲ್ಲಿ, ತಾವು ಮಾಡಿದುದಕ್ಕಿಂತ ಹೆಚ್ಚು ಸ್ಪಷ್ಟವಾಗಿ ಮತ್ತು ನಿಖರವಾಗಿ, ವ್ಯಕ್ತಪಡಿಸುವುದು ಅಸಾಧ್ಯವೆಂದು ನನಗನಿಸುತ್ತದೆ. - ನಿಮ್ಮ ಉಪನ್ಯಾಸ ಮತ್ತು ವರ್ತನೆಗಳ ಪ್ರಭಾವ ಬೇರೆ ಬೇರೆ ದೇಶಗಳ ಮತ್ತು ಧರ್ಮಗಳ ಪ್ರಶಂಸೆಗೆ ಕಾರಣವಾಗಿರುವುದು ಮಾತ್ರವಲ್ಲದೆ, ಅದರಿಂದ ಅವುಗಳ ನಿಕಟ ಪರಿಚಯ ನಮಗುಂಟಾಗಿದೆ ಹಾಗೂ ನಮ್ಮ ನಿಃಸ್ವಾರ್ಥ ಧೈಯಸಾಧನೆಗೆ ಸಹಾಯಕವಾಗಿದೆ. ಇದಕ್ಕಾಗಿ ನಮ್ಮ ಪರಮ ಪ್ರಶಂಸೆಯನ್ನು ಮಾತಿನ ಮೂಲಕ ವ್ಯಕ್ತಪಡಿಸಲಾರೆವು. ಆದರೂ, ಔಪಚಾರಿಕವಾಗಿ ನಮ್ಮ ಕೃತಜ್ಞತೆಯನ್ನು ಈ ವಾಕ್ಯಗಳ ಮೂಲಕ ಸೂಚಿಸದಿದ್ದರೆ ನಾವು ಕರ್ತವ್ಯಚ್ಯುತರಾದಂತಾಗುತ್ತದೆ. ತಾವು ಅತ್ಯಂತ ಪರಿಶ್ರಮದಿಂದ ವಿದೇಶಕ್ಕೆ ಹೋಗಿ, ಅಮೆರಿಕದ ವಿಶ್ವಧರ್ಮ ಸಮ್ಮೇಳನದಲ್ಲಿ ನಮಗೆ ಪ್ರಿಯವಾದ ಸನಾತನ ಧರ್ಮದ ಸತ್ಯಗಳನ್ನು ವಿವರಿಸಿದ್ದೀರಿ. ತಮ್ಮಂತಹ ಸಮರ್ಥ ಪ್ರತಿನಿಧಿಯನ್ನು ಪಡೆಯುವ ಭಾಗ್ಯ ಭಾರತಕ್ಕೆ ಒದಗಿದುದು ಒಂದು ದೊಡ್ಡ ಹೆಮ್ಮೆಯ ವಿಷಯ.</p>
<p>ಯಶಸ್ವಿಯಾಗಿ ವಿಶ್ವಧರ್ಮ ಸಮ್ಮೇಳನವನ್ನು ವ್ಯವಸ್ಥೆಗೊಳಿಸಿದ, ಮತ್ತು ತಮಗೆ ಅತ್ಯಂತ ಉತ್ಸಾಹಪೂರ್ಣವಾದ ಸ್ವಾಗತವನ್ನು ನೀಡಿದ ಆ ಉದಾರ ಹೃದಯರಿಗೂ ನಮ್ಮ ಅಭಿನಂದನೆ ಸಲ್ಲಬೇಕು. ತಾವು ಅವರಿಗೆ ವಿದೇಶೀಯರಾದರೂ ತಮ್ಮ ವಿಶೇಷ ಗುಣಗಳಿಂದಾಗಿ ತಮ್ಮನ್ನು ಆದರದಿಂದ ನೋಡಿಕೊಂಡಿರುವರು. ಇದು ಅವರ ಉದಾತ್ತ ಸ್ವಭಾವವನ್ನು ಸೂಚಿಸುತ್ತದೆ.</p>
<p>ನಾನು ಈ ಪತ್ರದ ಇಪ್ಪತ್ತು ಪ್ರತಿಗಳನ್ನು ಕಳುಹಿಸುತ್ತಿದ್ದೇನೆ. ಇವುಗಳಲ್ಲಿ ಒಂದು ಪ್ರತಿಯನ್ನು ತಾವು ಇಟ್ಟುಕೊಂಡು ಉಳಿದುವನ್ನು ತಮ್ಮ ಸ್ನೇಹಿತರಿಗೆ ದಯವಿಟ್ಟು ವಿತರಿಸಬೇಕಾಗಿ ಕೇಳಿಕೊಳ್ಳುತ್ತೇನೆ.</p>
<p>ಭಕ್ತಿಪೂರ್ವಕ ಪ್ರಣಾಮಗಳೊಂದಿಗೆ ನಿಮ್ಮ</p>
<p>ರಾಜ ಅಜಿತ್‌ಸಿಂಗ್ ಬಹದ್ದೂರ್</p>
<p>*<span class="en"> C.W, Vol. IV, P. 320</span></p>

<!-- 349-5/0410-->
<p>“ಯಾವಾಗ ಧರ್ಮಕ್ಕೆ ಗ್ಲಾನಿ ಬರುವುದೊ, ಅಧರ್ಮ ಮೇಲೇಳುವುದೋ, ಆಗ ಧರ್ಮವನ್ನು ಉದ್ಧಾರಮಾಡಲು ನಾನು ಪುನಃ ಅವತಾರವೆತ್ತುವೆನು”ಮಹಾರಾಜರೆ, ಪವಿತ್ರ ಗೀತೆಯಲ್ಲಿ ಪುರುಷೋತ್ತಮನ ವಾಣಿ ಇದು. ಜಗತ್ತಿನಲ್ಲಿ ಆಧ್ಯಾತ್ಮಿಕ ಶಕ್ತಿಗಳ ಉಬ್ಬರವಿಳಿತಗಳ ಹಿಂದೆ ಇರುವ ಮೂಲ ಸತ್ಯವನ್ನು ಇದು ವಿವರಿಸುವುದು. ಈ ಬದಲಾವಣೆಗಳು ತಮಗೆ ಸಹಜವಾದ ಯಾವುದೋ ಒಂದು ಕ್ರಮದಲ್ಲಿ ಪುನಃ ಪುನಃ ಆಗುತ್ತಿವೆ. ಜಗತ್ತಿನ ಉಳಿದ ಅಗಾಧವಾದ ಬದಲಾವಣೆಗಳಂತೆ ಅವು ತಮ್ಮ ಸುತ್ತ ಮುತ್ತ ಇರುವ ಕಣಗಳ ಮೇಲೆಲ್ಲಾ ತಮ್ಮ ಪ್ರಭಾವವನ್ನು ಬೀರಿದರೂ, ಯಾವ ಕಣಗಳು ಸ್ವಾಭಾವಿಕವಾಗಿ ಅವುಗಳ ಕಡೆಗೆ ಆಕರ್ಷಿತವಾಗಿವೆಯೋ ಅವುಗಳ ಮೇಲೆ ಹೆಚ್ಚು ಗಾಢವಾದ ಪ್ರಭಾವವನ್ನು ಬೀರುವುವು. - ವಿಶ್ವವ್ಯಾಪಿಯಾದ ಅರ್ಥದಲ್ಲಿ, ಸೃಷ್ಟಿಯಲ್ಲಿ ಗುಣಗಳು ಸಮಸ್ಥಿತಿಯಲ್ಲಿರುವುವು. ಈ ಸಮತ್ವಕ್ಕೆ ಭಂಗ ಬರುವುದು ಮತ್ತು ಸಮತ್ವವನ್ನು ಮರಳಿ ಪಡೆಯುವ ಹೋರಾಟ ಇವನ್ನೇ ಜಗದ್ಯಾಪಾರ ಎಂದು ನಾವು ಕರೆಯುತ್ತೇವೆ. ಆದಿಮ ಸಮಸ್ಥಿತಿಯನ್ನು ಮುಟ್ಟುವವರೆಗೂ ಈ ಹೋರಾಟದ ಸ್ಥಿತಿಯು ಇದ್ದೇ ಇರುತ್ತದೆ. ಒಂದು ಮಿತವಾದ ಅರ್ಥದಲ್ಲಿ, ನಮ್ಮ ಈ ಭೂಮಿಯ ಮೇಲೆ, ಪ್ರತ್ಯೇಕತೆ ಮತ್ತು ಅದರ ಪ್ರತಿರೂಪವಾದ ಐಕ್ಯತೆಗಳು, ಮಾನವ ಜನಾಂಗವು ಇರುವವರೆಗೂ ಇರಲೇ ಬೇಕಾಗುತ್ತದೆ. ಪರಿಣಾಮವಾಗಿ ಜಗತ್ತಿನ ಎಲ್ಲ ಭಾಗಗಳಲ್ಲೂ ಮಾನವ ಜನಾಂಗಗಳ ನಡುವೆ ಮತ್ತು ಆ ಜನಾಂಗಗಳಲ್ಲೂ ಉಪಜನಾಂಗಗಳ ನಡುವೆ, ಮತ್ತು ವ್ಯಕ್ತಿ ವ್ಯಕ್ತಿಗಳ ನಡುವೆ, ಸ್ಪಷ್ಟವಾಗಿ ಎದ್ದು ಕಾಣುವ ವಿಶಿಷ್ಟತೆಗಳನ್ನು, ಮೇಲೆ ಹೇಳಿದ ಹೋರಾಟವು ಸೃಷ್ಟಿಸುತ್ತದೆ.</p>
<p>ನಿಷ್ಪಕ್ಷಪಾತವಾದ ಭಿನ್ನತೆ ಮತ್ತು ಸಮತ್ವವಿರುವ ಈ ಜಗತ್ತಿನಲ್ಲಿ ಪ್ರತಿಯೊಂದು ರಾಷ್ಟ್ರವೂ ಒಂದು ನಿರ್ದಿಷ್ಟವಾದ ಶಕ್ತಿಯನ್ನು ಸಂಗ್ರಹಿಸಿ ಅದನ್ನು ಪುನಃ ಹಂಚುವ ಒಂದು ಅದ್ಭುತವಾದ ಯಂತ್ರದಂತೆ ಇದೆ. ಉಳಿದ ಎಲ್ಲಾ ವಸ್ತುಗಳೊಡನೆ ಆ ಒಂದು ವಿಶೇಷಗುಣ ಆ ಜನಾಂಗದ ವಿಶಿಷ್ಟ ಸ್ವಭಾವದಂತೆ ವ್ಯಕ್ತವಾಗುವುದು. ಮನುಷ್ಯನಲ್ಲಿ ಯಾವುದಾದರು ಸ್ವಭಾವ ಉತ್ಥಾನವಾದಾಗ, ಅದು ಇತರರ ಮೇಲೆ ತನ್ನ ಪ್ರಭಾವವನ್ನು ಬೀರಿದರೂ, ಆಯಾ ಗುಣವುಳ್ಳ ಜನಾಂಗದ ಮೇಲೆ ಅದರ ಪ್ರಭಾವ ಅತ್ಯಧಿಕ ವಾಗುವುದು. ಅಲ್ಲಿಂದ ಆ ಸ್ಪಂದನೆ ವಿಸ್ತಾರವಾಗತೊಡಗುವುದು. ಧಾರ್ಮಿಕ ಪ್ರಪಂಚದಲ್ಲಿ ಯಾವ ಬದಲಾವಣೆ ಆದರೂ ಭರತಖಂಡದಲ್ಲಿ ಬಹಳ ಪ್ರಬಲವಾದ ಬದಲಾವಣೆಗಳನ್ನು ಅದು ಉಂಟುಮಾಡುವುದರಲ್ಲಿ ಸಂದೇಹವಿಲ್ಲ. ಏಕೆಂದರೆ ಧರ್ಮದ ಉತ್ಥಾನಕ್ಕೆ ಇದೇ ಪುನಃ ಕೇಂದ್ರವಾಗಬೇಕಾಗಿದೆ. ಎಲ್ಲಕಿಂತ ಹೆಚ್ಚಾಗಿ ಧರ್ಮದ ತೌರೂರು ಭರತಖಂಡ.</p>
<p>ಪ್ರತಿಯೊಬ್ಬನೂ ತನ್ನ ಆದರ್ಶವನ್ನು ಸಾಧಿಸುವುದಕ್ಕೆ ಯಾವುದು ಸಹಾಯ ಮಾಡುವುದೋ ಅದನ್ನು ಮಾತ್ರ ಸತ್ಯವೆಂದು ಕರೆಯುತ್ತಾನೆ. ಪ್ರಾಪಂಚಿಕನಿಗೆ ಯಾವುದರಿಂದ ಹಣ ಬರುವುದೋ ಅದೊಂದೇ ಸತ್ಯ, ಹಣವನ್ನು ತರದೇ ಇದ್ದರೆ ಅದು ಸತ್ಯವಲ್ಲ. ಅಧಿಕಾರ ಲಾಲಸೆ ಇರುವ ಮನುಷ್ಯನಿಗೆ, ಇತರರ ಮೇಲೆ ತನ್ನ</p>

<!-- 349-5/0411-->

<p>ಅಧಿಕಾರವನ್ನು ಚಲಾಯಿಸಲು ಯಾವುದು ಸಹಾಯ ಮಾಡುವುದೋ ಅದೊಂದೇ ಸತ್ಯ, ಉಳಿದದ್ದು ಸುಳ್ಳು. ತನಗೆ ಯಾವುದರ ಮೇಲೆ ವಿಶೇಷವಾಗಿ ಪ್ರೀತಿ ಇರುವುದೋ ಅದರಂತೆ ಇಲ್ಲದೇ ಇದ್ದರೆ, ಅದರಿಂದ ಅವನಿಗೆ ಯಾವ ಪ್ರಯೋಜನವೂ ಇಲ್ಲ. ಯಾರ ಏಕಮಾತ್ರ ಗುರಿಯು ಜೀವನದಲ್ಲಿ ಕಾಂಚನ, ಕೀರ್ತಿ, ಪ್ರಾಪಂಚಿಕ ಭೋಗಗಳು ಇವುಗಳನ್ನು ಪಡೆಯುವುದಾಗಿರುವುದೋ, ಯಾರು ಯುದ್ಧಕ್ಕೆ ಸನ್ನದ್ಧವಾಗಿರುವ ಸೇನೆಗಳ ಚಲನವಲನಗಳೊಂದೇ ಶಕ್ತಿಯ ಪ್ರದರ್ಶನವೆಂದು ನಂಬುವರೋ, ಯಾರು ವಿಷಯವಸ್ತುಗಳ ಭೋಗವೊಂದೇ ಜೀವನದಲ್ಲಿ ಸಿಕ್ಕುವ ಆನಂದವೆಂದು ಭಾವಿಸುವರೋ, ಅವರಿಗೆ ಭರತಖಂಡವು ಎಂದೆಂದಿಗೂ ಒಂದು ವಿಶಾಲವಾದ ಮರುಭೂಮಿಯಂತೆ ಕಾಣಿಸುವುದು. ತಾವು ಯಾವುದನ್ನು ಜೀವನ ಎಂದು ಭಾವಿಸುತ್ತಾರೋ, ಅದನ್ನೆಲ್ಲಾ ನಾಶಮಾಡುವುದು ಆ ಮರುಭೂಮಿಯ ಮೇಲಿನಿಂದ ಬೀಸಿ ಬರುವ ಗಾಳಿ ಎಂದು ಅವರು ಭಾವಿಸುತ್ತಾರೆ. ಆದರೆ ಯಾರು ಇಂದ್ರಿಯ ಪ್ರಪಂಚಕ್ಕೆ ಅತೀತವಾಗಿರುವ ಕಡೆ ಹರಿಯುತ್ತಿರುವ ಅಮೃತ ಪ್ರವಾಹವನ್ನು ಕುಡಿದು, ತಮ್ಮಲ್ಲಿನ ಭೋಗದ ಆಸೆಯನ್ನು ಸಂಪೂರ್ಣವಾಗಿ ತೃಪ್ತಿಪಡಿಸಿಕೊಂಡಿರುವರೋ; ಯಾರು ಕೃಷ್ಣಸರ್ಪವು ತನ್ನ ಪೊರೆಯನ್ನು ಕೊಡಹುವಂತೆ, ಕಾಮ ಕಾಂಚನ ಕೀರ್ತಿ ಎಂಬ ಬಂಧನಗಳನ್ನು ಕಿತ್ತೊಗೆದಿರುವರೊ, ಯಾರು ತಮ್ಮ ಪ್ರಶಾಂತಿಯ ಶಿಖರದಿಂದ, ವಿಷಯಗಳಾಸೆಗೆ ಬದ್ದರಾದ ಜೀವಿಗಳನ್ನು - ಭೋಗವೆಂಬ ಬಾಹ್ಯ ಆಕರ್ಷಣ ಬಣ್ಣದಿಂದ ಹೊಳೆವ, ಆದರೆ ಒಳಗೆ ಕೆಲಸಕ್ಕೆ ಬಾರದ ಕಲ್ಮಷ ವಿರುವುದೋ ಅದಕ್ಕಾಗಿ ಕಾದಾಡುತ್ತಿರುವ ಜೀವಿಗಳನ್ನು - ಪ್ರೀತಿಯಿಂದ, ಅನುಕಂಪೆಯಿಂದ ನೋಡುತ್ತಿರುವರೋ, ಯಾರಲ್ಲಿ ಪೂರ್ವಾರ್ಜಿತ ಸತ್ಕರ್ಮಗಳಿಂದ ಅಜ್ಞಾನದ ಪೊರೆ ಜಾರಿಹೋಗಿದೆಯೋ, ನಾಮರೂಪಗಳ ಕ್ಷಣಿಕ ಅವಸ್ಥೆಯನ್ನು ಯಾರು ಭೇದಿಸಿ ನೋಡಬಲ್ಲರೋ - ಅವರಿಗೆ, ಅವರು ಎಲ್ಲಿಯಾದರೂ ಇರಲಿ, ಭರತಖಂಡವು ಆಧ್ಯಾತ್ಮಿಕ ಸತ್ಯಗಳ ಅನಂತಗಣಿ, ಆಧ್ಯಾತ್ಮಿಕತೆಗೆ ತೌರೂರು ಎಂದು ಕಾಣಿಸಿ ಕೊಳ್ಳುವುದು. ಮಾಯವಾಗುತ್ತಿರುವ ಛಾಯಾಪ್ರಪಂಚದಲ್ಲಿ, ಯಾರು ಏಕಮಾತ್ರ ಸತ್ಯವೋ ಅವನನ್ನು ಅನುಸರಿಸುತ್ತಿರುವವರಿಗೆ, ಭರತಖಂಡವು ಭರವಸೆಯ ದ್ವೀಪದಂತೆ ಗೋಚರಿಸುವುದು. ಮುಕ್ಕಾಲುಪಾಲು ಮಾನವರು ತಮಗೆ ಗ್ರಹಿಸಲು ಯೋಗ್ಯವಾದ ಸಲ ರೀತಿಯಲ್ಲಿ ಶಕ್ತಿಯು ವ್ಯಕ್ತವಾದಾಗ ಮಾತ್ರ ಅದನ್ನು ಅರ್ಥಮಾಡಿಕೊಳ್ಳಬಲ್ಲರು. ಅಂತಹವರಿಗೆ ಯುದ್ಧದ ನೂಕುನುಗ್ಗಲು, ಕೋಲಾಹಲ, ಅದರಲ್ಲಿರುವ ಶಕ್ತಿ ಮತ್ತು ಆಕರ್ಷಣೆಗಳು ಸ್ಪಷ್ಟವಾಗಿ ಗೊತ್ತಾಗುತ್ತದೆ. ಯಾವುದೇ ಜೀವನಾಭಿವ್ಯಕ್ತಿಯು ಬಿರುಗಾಳಿಯಂತೆ ತನ್ನ ದಾರಿಯಲ್ಲಿರುವುದನ್ನೆಲ್ಲಾ ಬುಡಸಹಿತ ಕಿತ್ತು ಹಾಕುತ್ತಾ ಬರುವುದಿಲ್ಲವೋ ಅದೆಲ್ಲಾ ಅವರಿಗೆ ಮೃತ್ಯು ಸಮಾನ. ಶತಮಾನಗಳಿಂದ ಬಾಹ್ಯರಾಷ್ಟ್ರಗಳ ಪದಾಕ್ರಾಂತದಲ್ಲಿ ಸಿಕ್ಕಿ ನರಳುತ್ತಿರುವ ಭರತಖಂಡ; ಅದನ್ನು ವಿರೋಧಿಸುವ ಆಸೆ ಅಥವಾ ಭರವಸೆ ಇಲ್ಲದೆ, ಜನಸಾಮಾನ್ಯರಲ್ಲಿ ಸ್ವಲ್ಪವಾದರೂ ಐಕ್ಯಮತ್ಯವಿಲ್ಲದೆ ಸ್ವಲ್ಪವಾದರೂ ದೇಶಭಕ್ತಿ ಇಲ್ಲದೆ ಇರುವ ಈ ದೇಶ, ಅಂಥವರಿಗೆ ಕೊಳೆತು ನಾರುವ ಎಲುಬಿನ ಗೂಡಿನಂತೆ, ನಿರ್ಜಿವವಾದ ಶವದಂತೆ ತೋರುವುದು.</p>

<!-- 349-5/0412-->
<p>ಯೋಗ್ಯತಮವಾಗಿರುವುದೊಂದೇ ಕೊನೆಗೆ ನಿಲ್ಲುವುದು ಎಂದು ಹೇಳುತ್ತಾರೆ. ಹಾಗಾದರೆ ಸಾಮಾನ್ಯ ಭಾವನೆಯಂತೆ ಯಾವುದು ಜನಾಂಗಗಳಲ್ಲೆಲ್ಲಾ ಅತ್ಯಂತ ಅಯೋಗ್ಯವಾಗಿರುವುದೋ ಅದು ಒಂದು ಜನಾಂಗಕ್ಕೆ ಬೀಳಬಹುದಾದ ಮಹಾ ದೌರ್ಭಾಗ್ಯದ ಪ್ರಹಾರಗಳಿಗೆ ತುತ್ತಾದರೂ, ತನ್ನಲ್ಲಿ ಅವನತಿಯ ಚಿಹ್ನೆಯನ್ನು ತೋರಿಸುತ್ತಲೇ ಇಲ್ಲವಲ್ಲ, ಅದು ಹೇಗೆ? ಬಲಾಡ್ಯರಾದ, ಚುರುಕಾಗಿರುವ ಜನಾಂಗಗಳ ವೃದ್ಧಿಯಾಗುವ ಶಕ್ತಿ ದಿನಕಳೆದಂತೆ ಕುಗ್ಗುತ್ತಿರುವಾಗ, ಹಿಂದೂಗಳು ಅವುಗಳೆಲ್ಲಕ್ಕಿಂತಲೂ, ಹೇಗೆ ಹೆಚ್ಚು ವೃದ್ಧಿಯಾಗುತ್ತಿರುವರು? ಒಂದು ಕ್ಷಣದಲ್ಲಿ ಪ್ರಪಂಚವನ್ನು ಬೇಕಾದರೆ ರಕ್ತಪ್ರವಾಹದಲ್ಲಿ ಕೆಡವಬಲ್ಲಂತಹವರನ್ನು ನಿಸ್ಸಂಶಯ ವಾಗಿಯೂ ಪ್ರಶಂಸನೆಗೆ ಅರ್ಹರೆನ್ನಬಹುದು. ತಮ್ಮ ದೇಶದ ಕೆಲವು ಲಕ್ಷ ಮಂದಿಯನ್ನು ಸುಖವಾಗಿಟ್ಟಿರಲು, ಪ್ರಪಂಚದ ಅರ್ಧಭಾಗದ ಜನರನ್ನೇ ಉಪವಾಸದಿಂದ ನರಳುವಂತೆ ಮಾಡಿದ ಶಕ್ತಿಯನ್ನು ಹೊಗಳತಕ್ಕದ್ದೇ ಸರಿ. ಆದರೆ ಯಾರು ತಮ್ಮ ದೇಶದ ಲಕ್ಷಾಂತರ ಜನರಿಗೆ ಶಾಂತಿ ಮತ್ತು ಸಮೃದ್ಧಿಯನ್ನು ನೀಡಿ, ಮತ್ತೆ ಯಾರಿಂದಲೂ ಏನನ್ನೂ ದರೋಡೆಮಾಡದೆ ಇರುವವರು ಸ್ವಲ್ಪವೂ ಸ್ತುತಿಗೆ ಅರ್ಹರಲ್ಲವೆ? ಶತ ಶತಮಾನ ಗಳಿಂದಲೂ ಅಸಂಖ್ಯಾತ ಜನರನ್ನು ಸೃಷ್ಟಿಸಿ, ಅವರನ್ನು ಸರಿಯಾದ ಮಾರ್ಗದಲ್ಲಿ ನಡೆಸಿ, ಉಳಿದವರಾರಿಗೂ ಹಿಂಸೆಯನ್ನು ಕೊಡದೆ ಇರುವುದರಲ್ಲಿ ಒಂದು ಶಕ್ತಿ ವ್ಯಕ್ತವಾಗಿಲ್ಲವೆ?</p>
<p>ಪುರಾತನ ಜನಾಂಗಗಳ ಪುರಾಣಗಳಲ್ಲೆಲ್ಲಾ ಕೆಲವು ನಾಯಕರ ಪ್ರಾಣ ಅವರ ದೇಹದ ಯಾವುದೋ ಒಂದು ಭಾಗದಲ್ಲಿತ್ತೆಂದೂ, ಎಲ್ಲಿಯವರೆಗೆ ಅದನ್ನು ಮುಟ್ಟುವುದಿಲ್ಲವೋ ಅಲ್ಲಿಯವರೆಗೆ ಅವರನ್ನು ಗೆಲ್ಲಲು ಯಾರಿಗೂ ಆಗುತ್ತಿರಲಿಲ್ಲ ವೆಂದು ಹೇಳುವ ಕಥೆಗಳಿವೆ. ಇದರಂತೆಯೇ ಪ್ರತಿಯೊಂದು ಜನಾಂಗಕ್ಕೂ ಅಂತಹ ಜೀವನದ ಕೇಂದ್ರವಿರುವಂತೆ ಕಾಣುವುದು. ಎಲ್ಲಿಯವರೆಗೆ ಅದು ಸುರಕ್ಷಿತ ವಾಗಿರುವುದೋ ಅಲ್ಲಿಯವರೆಗೆ ಎಷ್ಟೇ ದುಃಖ ದೌರ್ಬಲ್ಯಗಳು ಅದನ್ನು ಮುತ್ತಲಿ, ಇವು ಯಾವುವೂ ಅವನ್ನು ನಾಶಮಾಡಲು ಸಾಧ್ಯವಾಗುವುದಿಲ್ಲ. ಭರತಖಂಡದ ಪ್ರಾಣವಿರುವುದು ಅದರ ಧರ್ಮದಲ್ಲಿ. ಎಲ್ಲಿಯವರೆಗೆ ಹಿಂದೂಗಳು ತಮ್ಮ ಪವಿತ್ರವಾದ ಪಿತ್ರಾರ್ಜಿತವಾದ ಆಸ್ತಿಯನ್ನು ಮರೆಯುವುದಿಲ್ಲವೋ ಅಲ್ಲಿಯವರೆಗೆ ಅವರನ್ನು ನಾಶಮಾಡಬಲ್ಲ ಶಕ್ತಿ ಈ ಪ್ರಪಂಚದಲ್ಲಿ ಯಾವುದೂ ಇಲ್ಲ.</p>
<p>ಈಗಿನ ಕಾಲದಲ್ಲಿ ಪ್ರತಿಯೊಬ್ಬರೂ ಯಾರು ಹಿಂದಿನದನ್ನು ಪದೇ ಪದೇ ಸ್ಮರಿಸಿಕೊಳ್ಳುವರೋ ಅವರನ್ನು ಟೀಕಿಸುವರು. ಗತಕಾಲದ ವೈಭವಗಳನ್ನು ಅಷ್ಟೊಂದು ಯಥೇಚ್ಛವಾಗಿ ಸ್ಮರಿಸಿಕೊಳ್ಳುತ್ತಿರುವುದೇ ಭಾರತೀಯರ ದುಃಖಕ್ಕೆಲ್ಲಾ ಕಾರಣ ಎಂದು ಹೇಳುವರು. ಆದರೆ ನನಗಾದರೋ ಅದಕ್ಕೆ ವಿರೋಧವಾಗಿರುವುದೇ ಸತ್ಯವಾಗಿ ತೋರುವುದು. ಎಲ್ಲಿಯವರೆಗೆ ಹಿಂದೂಗಳು ತಮ್ಮ ಹಿಂದಿನದನ್ನು ಮರೆತಿದ್ದರೂ ಅಲ್ಲಿಯವರೆಗೆ ಅವರು ಜಡರಂತೆ ಇದ್ದರು. ಆದರೆ ಎಂದಿನಿಂದ ತಮ್ಮ ಹಿಂದನ್ನು ಸ್ಮರಿಸಿಕೊಳ್ಳಲಾರಂಭಿಸಿದರೋ ಅಂದಿನಿಂದ ಭರತಖಂಡದ ಎಲ್ಲ ಕಡೆಯೂ ನೂತನ ಜೀವನಾಭಿವ್ಯಕ್ತಿಯು ಪ್ರಾರಂಭವಾಗಿದೆ. ಈ ಗತಕಾಲದಿಂದಲೇ ಭವಿಷ್ಯವನ್ನು</p>

<!-- 349-5/0413-->

<p>ರೂಪಿಸಬೇಕಾಗಿದೆ. ಗತಕಾಲವೇ ಭವಿಷ್ಯವಾಗುತ್ತದೆ. ಹಿಂದೂಗಳು ತಮ್ಮ ಹಿಂದಿನದನ್ನು ಎಷ್ಟು ಹೆಚ್ಚು ತಿಳಿದುಕೊಂಡರೆ ಅಷ್ಟೂ ಮಹಿಮಾಮಯವಾಗುವುದು ಅವರ ಭವಿಷ್ಯ. ಪ್ರತಿಯೊಬ್ಬರೂ ತಮ್ಮ ಗತಕಾಲದ ವೈಭವವನ್ನು ಅರಿಯುವಂತೆ ಮಾಡಬಲ್ಲವನು ಈಗ ನಮ್ಮ ಜನಾಂಗಕ್ಕೆ ಅತಿ ಹೆಚ್ಚಿನ ಒಳ್ಳೆಯದನ್ನು ಮಾಡಬಲ್ಲವನಾಗುತ್ತಾನೆ. ಪುರಾತನಕಾಲದ ನೀತಿ ನಿಯಮಾವಳಿಗಳು ಕೆಟ್ಟಿದ್ದುದರಿಂದ ನಾವು ಅಧೋಗತಿಗೆ ಬರಲಿಲ್ಲ. ಆದರೆ ಅವನ್ನು ಸರಿಯಾಗಿ ವ್ಯವಹಾರ ಜೀವನದಲ್ಲಿ ತರಲು ಸಾಧ್ಯವಾಗದೇ ಇದ್ದುದೇ ಅಧೋಗತಿಗೆ ಕಾರಣ.</p>
<p>- ಭರತಖಂಡದ ಸಾಮಾಜಿಕ ಶಾಸನಗಳಲ್ಲಿ ದೊಡ್ಡ ದೊಡ್ಡ ಬದಲಾವಣೆಗಳು ಪದೇಪದೇ ಆಗುತ್ತಿದ್ದುವು ಎಂಬುದು ವಿಮರ್ಶಾತ್ಮಕವಾಗಿ ಚಿಂತಿಸುವ ಪ್ರತಿ ಯೊಬ್ಬನಿಗೂ ಗೊತ್ತಿದೆ. ಪ್ರಾರಂಭದಲ್ಲಿ ಈ ಶಾಸನಗಳು ಒಂದು ಅದ್ಭುತವಾದ ಯೋಜನೆಯನ್ನು ಒಳಗೊಂಡಿರುತ್ತಿದ್ದುವು. ಅದು ಕಾಲಕಳೆದಂತೆ ಕ್ರಮೇಣ ಕಾರ್ಯಕಾರಿ ಯಾಗುವಂಥದಾಗಿರಬೇಕಾಗಿತ್ತು. ಹಿಂದಿನ ಕಾಲದ ಮಹಾಋಷಿಗಳು ತಮ್ಮ ಕಾಲಕ್ಕಿಂತ ಬಹಳ ಮುಂದೆ ಏನಾಗಬಹುದು ಎಂಬುದನ್ನು ಅರಿತಿದ್ದರು. ಅವರ ಜ್ಞಾನವನ್ನು ಸರಿಯಾಗಿ ಅರ್ಥಮಾಡಿಕೊಳ್ಳಬೇಕಾದರೆ ಜಗತ್ತು ಹಲವು ಶತಮಾನಗಳ ಸಮಯ ಕಾಯಬೇಕಾಯಿತು. ಅವರ ನಂತರ ಬಂದವರು ಅವರ ಅದ್ಭುತವಾದ ಯೋಜನೆಗಳನ್ನು ಪೂರ್ಣವಾಗಿ ಮೆಚ್ಚಲು ಅಸಮರ್ಥರಾಗಿದ್ದುದೇ ಭರತಖಂಡದ ಅವನತಿಗೆ ಏಕಮಾತ್ರವಾದ ಮುಖ್ಯವಾದ ಕಾರಣ.</p>
<p>ಹಲವು ಶತಮಾನಗಳವರೆಗೆ ಎರಡು ಪ್ರಮುಖ ವರ್ಣಗಳು ತಮ್ಮ ಆಕಾಂಕ್ಷೆಯನ್ನು ಈಡೇರಿಸಿಕೊಳ್ಳುವುದಕ್ಕೆ ಪುರಾತನ ಭರತಖಂಡವನ್ನು ಒಂದು ಸಮರಕ್ಷೇತ್ರವನ್ನಾಗಿ ಮಾಡಿಕೊಂಡಿದ್ದವು. ಆ ಎರಡು ವರ್ಣಗಳೇ ಬ್ರಾಹ್ಮಣ ಮತ್ತು ಕ್ಷತ್ರಿಯ, ಜನ ಸಾಮಾನ್ಯರು ತಮ್ಮ ಸ್ವತ್ತು ಎಂದು ಭಾವಿಸಿ ಅವರನ್ನು ದಬ್ಬಾಳಿಕೆಯಿಂದ ಆಳುತ್ತಿದ್ದ ಕ್ಷತ್ರಿಯನಿಗೆ ವಿರೋಧವಾಗಿ ಪುರೋಹಿತ ಒಂದು ಕಡೆ ನಿಂತನು. ಪುರೋಹಿತರು ಆಧ್ಯಾತ್ಮಿಕ ದಬ್ಬಾಳಿಕೆಯಿಂದ ಎಂದೆಂದಿಗೂ ವೃದ್ಧಿಯಾಗುತ್ತಿದ್ದ ಕ್ರಿಯಾಕಲಾಪಗಳಿಂದ ಜನರನ್ನು ಬಂಧಿಸುತ್ತಿದ್ದಾಗ ಅವರೊಡನೆ ಸ್ವಲ್ಪ ಜಯಪ್ರದವಾಗಿ ಹೋರಾಡಿದ ಕ್ಷಾತ್ರ ಶಕ್ತಿಯು ಮತ್ತೊಂದು ಕಡೆ ನಿಂತಿತು. ಈ ಪರಸ್ಪರ ಹೋರಾಟವು ನಮ್ಮ ಇತಿಹಾಸದ ಬಹಳ ಪುರಾತನ ಕಾಲದಲ್ಲಿ ಆರಂಭವಾಯಿತು. ಶ್ರುತಿಗಳಲ್ಲೆಲ್ಲಾ ನಾವು ಇದನ್ನು ಸ್ಪಷ್ಟವಾಗಿ ನೋಡಬಹುದು. ಯಾವಾಗ ಶ್ರೀಕೃಷ್ಣನು ಕ್ಷತ್ರಿಯ ಶಕ್ತಿಗೆ ಮತ್ತು ಜ್ಞಾನಕ್ಕೆ ನೇತಾರನಾಗಿ ನಿಂತನೊ ಆಗ ಅವನು ಪರಸ್ಪರ ಸಂಧಿಗೆ ಒಂದು ದಾರಿಯನ್ನು ತೋರಿದನು. ಆಗ ಹೋರಾಟ ತಾತ್ಕಾಲಿಕವಾಗಿ ನಿಂತಿತು. ಇದರ ಪರಿಣಾಮವಾಗಿಯೇ ನಮಗೆ ಗೀತೆಯ ಬೋಧನೆ - ತತ್ತ್ವಸಾರ, ಔದಾರ್ಯ ಮತ್ತು ಧರ್ಮ - ದೊರಕಿದ್ದು. ಆದರೂ ಅಲ್ಲಿ ಕಾರಣಗಳು ಇದ್ದವು, ಪರಿಣಾಮ ಇನ್ನೂ ಬರಬೇಕಾಗಿತ್ತು.</p>
<p>ಈ ಎರಡು ವರ್ಣಗಳು ದರಿದ್ರರು ಮತ್ತು ಅಜ್ಞಾನಿಗಳಿಗೆ ಒಡೆಯರಾಗಬೇಕೆಂದು ಆಶಿಸಿದುವು, ಹೋರಾಟ ಮತ್ತೊಮ್ಮೆ ತೀವ್ರವಾಯಿತು. ಅಂದಿನ ಕಾಲದಿಂದ ಬಂದಿರುವ</p>

<!-- 349-5/0414-->
<p>ಬಹಳ ಸ್ವಲ್ಪ ಸಾಹಿತ್ಯದಲ್ಲಿ ನಾವು ಅಸ್ಪಷ್ಟವಾಗಿ ಆ ಮಹಾ ಹೋರಾಟದ ಮರುಧ್ವನಿಗಳನ್ನು ಕೇಳುತ್ತೇವೆ. ಕೊನೆಗೆ ಅದು ಕ್ಷತ್ರಿಯರ ಜಯದಲ್ಲಿ, ಜ್ಞಾನದ ಪರವಾಗಿ, ಸ್ವಾತಂತ್ರ್ಯದ ಪರವಾಗಿ ಪರ್ಯವಸಾನವಾಯಿತು. ಅಂದಿನಿಂದ ಯಾಗ ಯಜ್ಞಾದಿಗಳ ಬಹುಭಾಗ ಎಂದೆಂದಿಗೂ ಮಾಯವಾಗಬೇಕಾಯಿತು. ಈ ಮಹಾ ಕ್ರಾಂತಿಯನ್ನೇ ಬೌದ್ದ ಕ್ರಾಂತಿ ಎಂದು ಹೇಳುವುದು. ಧರ್ಮವು ಯಾಗಯಜ್ಞಗಳಿಂದ ಬಿಡುಗಡೆಯಾಯಿತು. ರಾಜಕೀಯ ಕ್ಷೇತ್ರದಲ್ಲಿ ಕ್ಷತ್ರಿಯರು ಬ್ರಾಹ್ಮಣರನ್ನು ಸೋಲಿಸಿದರು. ಭರತಖಂಡದ ಶ್ರೇಷ್ಠತಮ ವ್ಯಕ್ತಿಗಳಾದ ಬುದ್ಧ ಮತ್ತು ಶ್ರೀಕೃಷ್ಣ ಇಬ್ಬರೂ ಕ್ಷತ್ರಿಯರಾಗಿದ್ದುದು ಬಹಳ ಮುಖ್ಯವಾದ ವಿಷಯ. ಇದಕ್ಕಿಂತ ಮುಖ್ಯವಾಗಿರುವುದೇ ಇವರಿಬ್ಬರೂ ಜ್ಞಾನವನ್ನು ಯಾವ ಲಿಂಗ ಅಥವಾ ವರ್ಣಭೇದವಿಲ್ಲದೆ ಎಲ್ಲರಿಗೂ ನೀಡಿದರು.</p>
<p>ಅದ್ಭುತವಾದ ನೀತಿ ಶಕ್ತಿ ಇದ್ದರೂ ಬೌದ್ಧ ಧರ್ಮವು ಉಗ್ರವಾದ ವಿಗ್ರಹ ಧ್ವಂಸ ಮಾರ್ಗವನ್ನು ಅನುಸರಿಸಿತು. ಅದರ ಬಹುಪಾಲು ಶಕ್ತಿ ನಿಷೇಧ ಮಾರ್ಗದಲ್ಲಿ ಕ್ಷಯವಾಯಿತು. ಅದು ತಾನು ಹುಟ್ಟಿದ ದೇಶದಲ್ಲಿ ಸಾಯಬೇಕಾಯಿತು. ಅದರಲ್ಲಿ ಏನು ಉಳಿಯಿತೋ ಅದು ಬರೀ ಮೂಢನಂಬಿಕೆಗಳು ಮತ್ತು ಆಚಾರಗಳು ಮಾತ್ರ ಆಗಿದ್ದವು. ಯಾವುದನ್ನು ನಾಶಮಾಡಬೇಕೆಂದು ಬಂದಿತ್ತೊ ಅದಕ್ಕಿಂತ ಘೋರವಾದ ಮೂಢನಂಬಿಕೆಗಳು ಮತ್ತು ಆಚಾರಗಳು ಇದರಲ್ಲಿತ್ತು. ಇದು ವೇದಗಳಲ್ಲಿ ಬರುವ ಪ್ರಾಣಿವಧೆಯನ್ನು ಸ್ವಲ್ಪ ಮಟ್ಟಿಗೆ ತಡೆಗಟ್ಟುವುದರಲ್ಲಿ ಜಯಶೀಲವಾಯಿತು. ಆದರೂ ಇದೂ ಭರತಖಂಡವನ್ನೆಲ್ಲಾ ದೇವಸ್ಥಾನಗಳು, ವಿಗ್ರಹಗಳು, ಚಿಹ್ನೆಗಳು, ಸಾಧುಗಳ ಮೂಳೆಗಳು ಇತ್ಯಾದಿಗಳಿಂದ ತುಂಬಿಸಿತು. ಎಲ್ಲಕ್ಕಿಂತ ಹೆಚ್ಚಾಗಿ ಇದು ಆರ್ಯರು, ಮಂಗೋಲರು, ಕಾಡು ಜನರು ಎಲ್ಲರನ್ನೂ ಒಟ್ಟಿಗೆ ಸೇರಿಸಿದುದರಿಂದ ಪರೋಕ್ಷವಾಗಿ ಘೋರ ವಾಮಾಚಾರಕ್ಕೆ ದಾರಿಮಾಡಿಕೊಟ್ಟಿತು. ಯಾವಾಗ ಬುದ್ಧನ ಬೋಧನೆ ಅಪಹಾಸ್ಯಕ್ಕೆ ಈಡಾಯಿತೊ ಆಗ ಶ್ರೀಶಂಕರ ಮತ್ತು ಅವರ ಸಂಪ್ರದಾಯಕ್ಕೆ ಸೇರಿದ ಸಂನ್ಯಾಸಿಗಳು ಅದನ್ನು ಭರತಖಂಡದಿಂದಲೇ ಓಡಿಸಬೇಕಾಯಿತು. ಮಾನವಾಕಾರವನ್ನು ಧರಿಸಿದ ಒಬ್ಬ ಶ್ರೇಷ್ಠತಮ ವ್ಯಕ್ತಿಯಾದ ಭಗವಾನ್ ಬುದ್ಧನಿಂದಲೇ ಯಾವ ಧರ್ಮ ಪ್ರವಾಹ ಪ್ರಾರಂಭವಾಯಿತೊ, ಅದೊಂದು ಕೊಳೆತು ನಾರುವ ಕೆಸರುಗುಂಡಿಯಾಯಿತು. ಇದರಿಂದ ಪಾರಾಗುವುದಕ್ಕೆ ಭರತಖಂಡ ಶ್ರೀ ಶಂಕರಾಚಾರ್ಯರು ಬರುವತನಕ ಹಲವು ಶತಮಾನಗಳು ಕಾಯಬೇಕಾಯಿತು. ಅನಂತರ ಶ್ರೀ ರಾಮಾನುಜ ಮತ್ತು ಶ್ರೀ ಮಧ್ವಾಚಾರ್ಯರು ಬೇಗ ಬೇಗ ಬಂದರು.</p>
<p>ಈ ಸಮಯದಲ್ಲಿ ಒಂದು ಹೊಸ ಅಧ್ಯಾಯವೇ ಭರತಖಂಡದ ಇತಿಹಾಸದಲ್ಲಿ ಪ್ರಾರಂಭವಾಯಿತು. ಪುರಾತನ ಕ್ಷತ್ರಿಯರು ಮತ್ತು ಬ್ರಾಹ್ಮಣರು ಮಾಯವಾದರು. ಹಿಮಾಲಯ ವಿಂಧ್ಯಗಳ ಮಧ್ಯದ ನಾಡು, ಯಾವುದು ಆರ್ಯರ ಭೂಮಿಯಾಗಿತ್ತೋ, ಯಾವುದು ಶ್ರೀಕೃಷ್ಣ ಮತ್ತು ಬುದ್ಧರಿಗೆ ಜನ್ಮ ನೀಡಿತೊ, ರಾಜರ್ಷಿಗಳ, ಬ್ರಹ್ಮರ್ಷಿಗಳ ತೊಟ್ಟಿಲಂತೆ ಇತ್ತೊ ಅದು ಮೌನವಾಯಿತು. ಭರತಖಂಡದ ಮೂಲೆಯೊಂದರಿಂದ ಭಾಷೆ ಮತ್ತು ಆಚಾರದಲ್ಲಿ ಅಪರಿಚಿತವಾದ, ತಾವು ಪುರಾತನ ಬ್ರಾಹ್ಮಣರ ಕುಲಕ್ಕೆ</p>

<!-- 349-5/0415-->

<p>ಸೇರಿದವರೆಂದು ಹೇಳಿಕೊಂಡ ಜನರಿಂದ, ಅವನತಿಗೆ ಬಂದ ಬೌದ್ಧ ಧರ್ಮಕ್ಕೆ ಒಂದು ವಿರೋಧವಾದ ಪ್ರತಿಭಟನೆ ಒದಗಿತು. - ಆರ್ಯಾವರ್ತದ ಬ್ರಾಹ್ಮಣ ಮತ್ತು ಕ್ಷತ್ರಿಯರು ಏನಾದರು? ಅವರು ಸಂಪೂರ್ಣ ವಾಗಿ ಕಣ್ಮರೆಯಾಗಿದ್ದರು. ಎಲ್ಲೋ ಅಲ್ಲೊಂದು ಇಲ್ಲೊಂದು ಬೆರಕೆಯ ಜನ ತಾವು ಕ್ಷತ್ರಿಯರು, ಬ್ರಾಹ್ಮಣರು ಎಂದು ಹೇಳಿಕೊಳ್ಳುತ್ತಿದ್ದರು. ಅವರು ತಮ್ಮ ಸಮಾನ ಯಾರೂ ಇಲ್ಲ ಎಂದು ಹೆಮ್ಮೆ ಕೊಚ್ಚಿಕೊಳ್ಳುತ್ತಿದ್ದರೂ, ಇಡೀ ಪ್ರಪಂಚವೇ ತಮ್ಮಿಂದ ಕಲಿತುಕೊಳ್ಳಬೇಕೆಂದು ಹೇಳಿಕೊಳ್ಳುತ್ತಿದ್ದರೂ, ತಾವೇ ಅತಿದೈನ್ಯದಿಂದ ಚಿಂದಿ ಹೊದ್ದು, ಬೂದಿ ಬಳಿದುಕೊಂಡು ದಾಕ್ಷಿಣಾತ್ಯರ ಪದತಳದಲ್ಲಿ ಕುಳಿತುಕೊಂಡು ಕಲಿತು ಕೊಳ್ಳಬೇಕಾಯಿತು. ಇದರ ಪರಿಣಾಮವಾಗಿಯೇ ವೇದಗಳು ಪುನಃ ಭರತಖಂಡಕ್ಕೆ ಬಂದುವು. ವೇದಾಂತವು ಪುನಃ ಜಾಗ್ರತವಾಯಿತು. ಇದಕ್ಕೆ ಮುಂಚೆ ಭರತಖಂಡ ಇಂತಹ ಜಾಗ್ರತಿಯನ್ನು ಕಂಡಿರಲಿಲ್ಲ. ಗೃಹಸ್ಥನು ಕೂಡ ಅರಣ್ಯಕಗಳನ್ನು ಓದಲು ಪ್ರಾರಂಭಿಸಿದನು.</p>
<p>ಬೌದ್ದರ ಚಳುವಳಿಯಲ್ಲಿ ಕ್ಷತ್ರಿಯರೇ ನಿಜವಾಗಿಯೂ ನಾಯಕರು. ಇವರೆಲ್ಲ ಬೌದ್ಧರಾದರು. ಜನರನ್ನು ಧರ್ಮಾಂತರಗೊಳಿಸುವ ಉತ್ಸಾಹ, ಅವರನ್ನು ಸುಧಾರಿತಚಿತ್ತರನ್ನಾಗಿ ಮಾಡುವ ಆಸೆಯಿಂದ ದೇಶಭಾಷೆಗಳನ್ನು ವೃದ್ಧಿಗೊಳಿಸಿದರು, ಸಂಸ್ಕೃತವನ್ನು ಮರೆತರು. ಕ್ಷತ್ರಿಯರಲ್ಲಿ ಬಹುಮಂದಿಗೆ ಸಂಸ್ಕೃತಭಾಷೆ ಮತ್ತು ವೇದಸಾಹಿತ್ಯಗಳ ಪರಿಚಯವೇ ಇರಲಿಲ್ಲ. ದಕ್ಷಿಣದಿಂದ ಬಂದ ಈ ಸುಧಾರಿತ ಪ್ರವಾಹ ಸ್ವಲ್ಪ ಮಟ್ಟಿಗೆ ಪುರೋಹಿತರಿಗೆ ಮಾತ್ರ ಅನುಕೂಲವಾಗಿತ್ತು. ಉಳಿದ ಕೋಟ್ಯಂತರ ಜನಗಳಿಗಾದರೋ ಇರುವ ಬಂಧನಗಳು ಎಂದಿಗಿಂತ ಹೆಚ್ಚಾದುವು. - ಕ್ಷತ್ರಿಯರು ಯಾವಾಗಲೂ ಭರತಖಂಡದ ಮೂಲಸ್ತಂಭವಾಗಿದ್ದರು. ಅವರು ವಿಜ್ಞಾನ ಮತ್ತು ಸ್ವಾತಂತ್ರ್ಯಕ್ಕೆ ಪ್ರೋತ್ಸಾಹವನ್ನು ಕೊಡುತ್ತಿದ್ದರು. ಮೌಡ್ಯಗಳನ್ನು ಬಿಡಿಸಲು ಅವರು ಎಷ್ಟೋ ವೇಳೆ ಪ್ರಯತ್ನ ಮಾಡಿದ್ದರು. ಭರತಖಂಡದ ಇತಿಹಾಸ ದಲ್ಲೆಲ್ಲಾ ಪುರೋಹಿತರ ದೌರಾತ್ಮವನ್ನು ತಡೆಯಲು ಅವರು ಮಾತ್ರವೇ ಒಂದು ವಜ್ರಕವಚದಂತೆ ಇದ್ದರು. - ಇವರಲ್ಲಿ ಬಹುಪಾಲು ಜನರು ಅಜ್ಞಾನಾಂಧಕಾರದಲ್ಲಿ ಮುಳುಗಿದರು. ಒಂದು ಸಣ್ಣ ಪಂಗಡ ಮಧ್ಯ ಏಷ್ಯಾದಿಂದ ಬಂದ ಕಾಡುಜನರೊಡನೆ ಮಿಶ್ರವಾಗಿ ಪುನಃ ಬ್ರಾಹ್ಮಣ ಪ್ರಭುತ್ವ ಭರತಖಂಡದಲ್ಲಿ ಬರುವುದಕ್ಕೆ ತಮ್ಮ ಶಕ್ತಿಯ ಸಹಾಯವನ್ನು ನೀಡಿತು. ಇಷ್ಟು ಹೊತ್ತಿಗೆ ಅವರ ಸ್ಥಿತಿ ಅಸಹನೀಯವಾಯಿತು. ಭರತ ಖಂಡ ಪುನಃ ಕೆಳಗೆ ಇಳಿಯಿತು. ಕ್ಷತ್ರಿಯನು ಜಾಗ್ರತನಾಗಿ ತಾನು ಸ್ವತಂತ್ರನಾಗಿ ಇತರರ ಬಂಧನಗಳನ್ನು ಖಂಡಿಸುವವರೆಗೆ ಈ ಸ್ಥಿತಿ ಇತ್ತು. ಪುರೋಹಿತಷಾಹಿಯೇ ಭರತಖಂಡದ ದುರದೃಷ್ಟ, ಒಬ್ಬ ಇತರರನ್ನು ಅಧೋಗತಿಗೆ ಸೆಳೆದು ತಾನು ಮಾತ್ರ ಆ ಸ್ಥಿತಿಯಿಂದ ಪಾರಾಗಬಲ್ಲನೆ?</p>
<p>- ಮಹಾರಾಜರೆ, ನಿಮ್ಮ ಪುರಾತನರು ಕಂಡುಹಿಡಿದ ಶ್ರೇಷ್ಠತಮವಾದ ಸತ್ಯವೇ ಈ ವಿಶ್ವ ಒಂದು ಎಂಬುದು. ಒಬ್ಬನು ತನ್ನನ್ನು ಹಿಂಸಿಸಿಕೊಳ್ಳದೆ ಮತ್ತೊಬ್ಬನನ್ನು ಹಿಂಸಿಸಲು</p>

<!-- 349-5/0416-->
<p>ಸಾಧವೆ ? ಬಾಹಣರು ಮತ್ತು ಕ್ಷತ್ರಿಯರು ತಮ್ಮ ದೌರಾತ್ರ ಕಾಗಿ ಇದನ್ನು ಚಕ್ರಬಡ್ಡಿ ಸಹಿತ ಅನುಭವಿಸಬೇಕಾಗಿದೆ. ಆ ಹಿಂದಿನ ಅನುಲ್ಲಂಘನೀಯವಾದ ಕರ್ಮನಿಯಮದ ಪರಿಣಾಮವಾಗಿಯೇ ಒಂದು ಸಾವಿರ ವರ್ಷಗಳು ಗುಲಾಮಗಿರಿ ಮತ್ತು ಅಧೋಗತಿಯಲ್ಲಿ ನರಳಬೇಕಾಗಿದೆ. ನಿಮ್ಮ ಪೂರ್ವಜರೊಬ್ಬರು ಹೇಳಿದ ಮಾತಿದು: “ಯಾರ ಮನಸ್ಸು ಸಮತ್ವದಲ್ಲಿ ನೆಲಸಿರುವುದೋ ಅವರು ಈ ಜನ್ಮದಲ್ಲಿಯೇ ಸಂಸಾರದಿಂದ ಪಾರಾಗಿರುವರು.” ಇದನ್ನು ಹೇಳಿದವನು ಭಗವಂತನ ಅವತಾರವೆಂದು ಜನರು ನಂಬುವರು. ನಾವೆಲ್ಲಾ ಇದನ್ನು ನಂಬುತ್ತೇವೆ. ಅವನ ಮಾತು, ಹಾಗಾದರೆ, ಪ್ರಯೋಜನವಿಲ್ಲದೆ ? ಅದು ವ್ಯರ್ಥವೇ ? ಅದು ವ್ಯರ್ಥವಲ್ಲ ಎಂದು ನನಗೆ ಗೊತ್ತಿದೆ. ಎಲ್ಲರೂ ಸಮ ಎಂಬ ಭಾವನೆಗೆ ವಿರೋಧವಾಗಿರುವ ಜನ್ಮ, ಲಿಂಗ, ಅಥವಾ ಗುಣಗಳ ತಾರತಮ್ಯ ಕೂಡ ಒಂದು ಭಯಂಕರ ದೋಷ, ಸಮತ್ವವನ್ನು ಪಡೆಯದೆ ಯಾರೂ ಉದ್ದಾರವಾಗುವ ಹಾಗಿಲ್ಲ. ಆದಕಾರಣ ರಾಜಶ್ರೇಷ್ಠನೇ, ವೇದಾಂತ ತತ್ತ್ವವನ್ನು ಅನುಸರಿಸು, ಬೇರೆ ಬೇರೆ ಭಾಷ್ಯಕಾರರು ಏನನ್ನು ಹೇಳಿರುವರೊ ಅದನ್ನು ಅಲ್ಲ, ನಿಮ್ಮ ಮನಸ್ಸು ಯಾವುದನ್ನು ಸರಿ ಎಂದು ಹೇಳುವುದೋ ಅದನ್ನು, ಎಲ್ಲಕ್ಕಿಂತ ಹೆಚ್ಚಾಗಿ ಈ ಸಮತ್ವದ ಸಿದ್ದಾಂತವನ್ನು, ಎಲ್ಲರಲ್ಲಿಯೂ ಒಂದೇ ದೇವರನ್ನು ನೋಡುತ್ತ ಅನುಷ್ಠಾನಕ್ಕೆ ತನ್ನಿ. ಇದೇ ಮುಕ್ತಿಗೆ ಹಾದಿ; ಅಸಮತ್ವವೇ ಬಂಧನಕ್ಕೆ ದಾರಿ. ಯಾವ ವ್ಯಕ್ತಿಯೇ ಆಗಲಿ, ಜನಾಂಗವೇ ಆಗಲಿ ಬಾಹ್ಯ ಸಮತ್ವವಿಲ್ಲದೆ ಬಾಹ್ಯ ಸ್ವಾತಂತ್ರ್ಯವನ್ನು ಪಡೆಯಲಾರದು. ಮನೋ ಸಮತ್ವವಿಲ್ಲದೆ ಮನೂ ಸ್ವಾತಂತ್ರ್ಯವನ್ನು ಪಡೆಯಲಾರದು. ಅಜ್ಞಾನ, ಅಸಮತ್ವ, ಮತ್ತು ಆಸೆಗಳು ಇವು ಮೂರೇ ಮಾನವರ ದುಃಖಕ್ಕೆ ಕಾರಣ. ಇವು ಮೂರರಲ್ಲಿ ಎಲ್ಲಿ ಒಂದು ಇರುವುದೋ ಅಲ್ಲಿ ಉಳಿದವೂ ಅದನ್ನು ಅನುಸರಿಸುವುವು. ಮನುಷ್ಯ ಏತಕ್ಕೆ ತಾನು ಮತ್ತೊಬ್ಬನಿಗಿಂತ ಮೇಲು ಅಥವಾ ಪ್ರಾಣಿಗಿಂತಲಾದರೂ ಮೇಲು ಎಂದು ಭಾವಿಸಬೇಕು? ಆತ್ಮ ಎಲ್ಲಾ ಕಡೆಯಲ್ಲಿಯೂ ಒಂದೇ. “ನೀನೇ ಸ್ತ್ರೀ, ನೀನೇ ಪುರುಷ, ನೀನೇ ಯುವತಿ, ನೀನೇ ಯುವಕ.''</p>
<p>ಅನೇಕರು ಇದು ಸಂನ್ಯಾಸಿಗಳಿಗೆ ಸರಿ, ಆದರೆ ನಾವು ಗೃಹಸ್ಥರು ಎಂದು ಭಾವಿಸುವರು. ಗೃಹಸ್ಥನಿಗೆ ಇನ್ನೂ ಬೇರೆ ಬೇರೆ ಕರ್ತವ್ಯಗಳು ಇರುವುದರಿಂದ ಅವನು ಸಮತ್ವ ಭಾವನೆಯನ್ನು ತನ್ನ ಜೀವನದಲ್ಲಿ ತರಲಾರ ಎಂಬುದು ನಿಸ್ಸಂಶಯವಾಗಿಯೂ ನಿಜ. ಆದರೂ ಇದು ಅವನ ಆದರ್ಶವೂ ಆಗಿರಬೇಕು. ಏಕೆಂದರೆ ಎಲ್ಲಾ ಸಮಾಜಗಳು, ಎಲ್ಲಾ ಮಾನವಕೋಟಿ, ಎಲ್ಲಾ ಮೃಗಗಳು, ಎಲ್ಲಾ ಸ್ವಭಾವಗಳೂ ಈ ಸಮತ್ವವನ್ನು ಪಡೆಯಲೇಬೇಕು. ಆದರೆ ಅಯ್ಯೋ! ಸಮತ್ವವನ್ನು ಪಡೆಯಲು ಅಸಮತ್ವವೇ ಮಾರ್ಗವೆಂದು ಭಾವಿಸುವರು. ತಪ್ಪು ಮಾರ್ಗದಿಂದ ಸರಿಯಾದ ಗುರಿಯನ್ನು ಸೇರುತ್ತೇವೆ ಎಂದು ಅವರು ಭಾವಿಸುವರು ! ಈ ಅಸಮತ್ವ ಭಾವನೆಯೆ ಮಾನವ ಸ್ವಭಾವದ ದುಃಸ್ಥಿತಿ, ಮಾನವ ಕೋಟಿಯನ್ನು ಮುತ್ತಿರುವ ಅಭಿಶಾಪ, ಎಲ್ಲಾ ದುಃಖದ ಮೂಲ. ಇದೇ ಶಾರೀರಿಕ, ಮಾನಸಿಕ, ಆಧ್ಯಾತ್ಮಿಕ ಬಂಧನಗಳಿಗೆ ಮೂಲ. ಭಗವಂತನು ಸರ್ವವ್ಯಾಪಿಯಾಗಿರುವನು ಎಂಬುದನ್ನು ನೋಡಿ, ಅವನು ಆತ್ಮನನ್ನು ಆತ್ಮದಿಂದ</p>

<!-- 349-5/0417-->

<p>ಹಿಂಸಿಸದೆ ಪರಮಗತಿಯನ್ನು ಪಡೆಯುತ್ತಾನೆ.” (ಗೀತಾ ೧೩:೨೮) ಈ ಮೇಲಿನ ಒಂದು ಬೋಧನೆ ಕೆಲವು ಮಾತುಗಳಲ್ಲಿ ಮುಕ್ತಿಗೆ ಇರುವ ರಾಜಮಾರ್ಗವನ್ನು ತೋರುವುದು.</p>
<p>ನಿಮ್ಮಂತಹ ರಾಜಪುತ್ರರೇ ಪುರಾತನ ಭರತಖಂಡದ ಕೀರ್ತಿಗೆ ಆಧಾರ ಸ್ಥಾಯಿಯಾಗಿರುವಿರಿ. ನಿಮ್ಮ ಅಧೋಗತಿಯಿಂದ ಭರತಖಂಡವು ಅಧೋಗತಿಗೆ ಬಂದಿತು. ಕ್ಷತ್ರಿಯರ ಸಂತಾನದವರು ಬ್ರಾಹ್ಮಣರ ಸಂತಾನದವರೊಂದಿಗೆ ಸಹಕರಿಸಿದರೆ ಮಾತ್ರ ಭರತಖಂಡವು ಉದ್ಧಾರವಾಗಬಲ್ಲದು. ಅಧಿಕಾರ ಮತ್ತು ಐಶ್ವರ್ಯವನ್ನು ಹಂಚಿಕೊಳ್ಳುವುದರಲ್ಲಿ ಅಲ್ಲ, ಆದರೆ ಸಹಕರಿಸುವುದರಲ್ಲಿ, ದುರ್ಬಲರಿಗೆ ಸಹಾಯ ಮಾಡುವುದರಲ್ಲಿ, ಅಜ್ಞಾನಿಗಳಿಗೆ ಜ್ಞಾನವನ್ನು ನೀಡುವುದರಲ್ಲಿ, ತಮ್ಮ ಪೂರ್ವಜರ ಪವಿತ್ರ ಭೂಮಿಯನ್ನು ಪುನಃ ಅದರ ಉಚ್ಛಾಯಸ್ಥಿತಿಯಲ್ಲಿ ಪ್ರತಿಷ್ಠಿಸುವುದರಲ್ಲಿ ಸಹಕರಿಸಬೇಕು. ಅದಕ್ಕೆ ಕಾಲ ಈಗ ಸನ್ನಿಹಿತವಾಗಿಲ್ಲ ಎಂದು ಯಾರು ಹೇಳಬಲ್ಲರು? ಪುನಃ ಚಕ್ರ ಆಗಲೇ ಚಲಿಸುವುದಕ್ಕೆ ಪ್ರಾರಂಭಿಸಿದೆ. ಪುನಃ ಆಧ್ಯಾತ್ಮಿಕ ಸ್ಪಂದನೆಗಳು ಭರತಖಂಡದಿಂದ ಪ್ರಾರಂಭವಾಗಿವೆ. ಅವು ಶೀಘ್ರದಲ್ಲಿಯೇ ಪ್ರಪಂಚವನ್ನೆಲ್ಲಾ ವ್ಯಾಪಿಸುವುವು. ಒಂದು ವಾಣಿ ಆಗಲೇ ಎದ್ದಿದೆ. ಉರುಳುತ್ತ ಮುಂದೆ ಹೋದಂತೆಲ್ಲ ಅದು ಮತ್ತೂ ವೃದ್ಧಿ ಹೊಂದುತ್ತಿದೆ. ತನಗಿಂತ ಮುಂಚೆ ಬಂದ ವಾಣಿಗಳೆಲ್ಲಕ್ಕಿಂತ ಅದು ಪ್ರಬಲವಾಗಿದೆ. ಏಕೆಂದರೆ ಇದು ಅವುಗಳನ್ನೆಲ್ಲಾ ಒಳಗೊಂಡಿದೆ. ಸರಸ್ವತೀ ನದೀತೀರದಲ್ಲಿ ಯಾವ ವಾಣಿ ಋಷಿಗಳಿಗೆ ಕೇಳಿಸಿತೊ, ಯಾವ ವಾಣಿ ಹಿಮಾಲಯ ಶಿಖರ ಶಿಖರಗಳಲ್ಲಿ ಅನುರಣಿತವಾಯಿತೊ, ಯಾವ ವಾಣಿ ಶ್ರೀಕೃಷ್ಣ, ಬುದ್ದ, ಚೈತನ್ಯರ ಮೂಲಕ ಮಹಾಪ್ರವಾಹದಂತೆ ಧರಣಿಗೆ ಇಳಿದು ಬಂದಿತೊ ಅದು ಮತ್ತೊಮ್ಮೆ ಕೇಳಿಸುತ್ತಿದೆ. ಮತ್ತೊಮ್ಮೆ ಮಹಾದ್ವಾರಗಳು ವಿಶಾಲವಾಗಿ ತೆರೆಯಲ್ಪಟ್ಟಿವೆ, ಜ್ಞಾನ ದೇವಾಲಯವನ್ನು ಪ್ರವೇಶಿಸಿ.</p>
<p>ನನ್ನ ಪ್ರೀತಿಪಾತ್ರರಾದ ರಾಜಪುತ್ರರ, ಸನಾತನ ಧರ್ಮವು ನಿಂತಿರುವ ಮೂಲಸ್ಥಂಭಗಳಲ್ಲಿ ಮುಖ್ಯವಾದ ರಾಜಶ್ರೇಷ್ಠರ ವಂಶಕ್ಕೆ ಸೇರಿದವರು ನೀವು, ನೀವು ಶ್ರೀರಾಮ ಮತ್ತು ಕೃಷ್ಣರ ಸಂತಾನಕ್ಕೆ ಸೇರಿದವರು, ಧರ್ಮ ರಕ್ಷಕರು, ಧರ ಸಹಾಯಕರು. ನೀವು ಸುಮ್ಮನೆ ಹೊರಗೆ ಇರಬಲ್ಲಿರಾ? ಇದು ಸಾಧ್ಯವಿಲ್ಲ ಎಂದು ನನಗೆ ಗೊತ್ತಿದೆ. ಧರ್ಮಕ್ಕೆ ಪುನಃ ಸಹಾಯಮಾಡಲು ಎತ್ತುವ ಕೈಗಳಲ್ಲಿ ಮೊದಲನೆಯದು ನಿಮ್ಮದು ಎನ್ನುವುದನ್ನು ನಾನು ಬಲ್ಲೆ. ರಾಜ ಅಜಿತ್‌ಸಿಂಗ್, ಯಾರಲ್ಲಿ ಪ್ರಖ್ಯಾತವಾದ ವೈಜ್ಞಾನಿಕ ಸಾಧನೆಗಳು ಮತ್ತು ಮಹಾತ್ಮರೂ ಕೂಡ ಹೆಮ್ಮೆ ತಾಳುವಂತಹ ಪವಿತ್ರ ಮಾನವಪ್ರೇಮ ಸಮ್ಮಿಳಿತವಾಗಿವೆಯೋ ಅಂಥವರು ಭರತಖಂಡದ ಉತ್ಥಾನಕ್ಕೆ ಸಿದ್ದರಾಗಿರುವಾಗ ಸನಾತನ ಭರತಖಂಡ ಪುನಃ ಮಹಿಮಾನ್ವಿತವಾದ ಸ್ಥಾನವನ್ನು ಪಡೆಯುವುದರಲ್ಲಿ ಸಂದೇಹವಿಲ್ಲ. ಶ್ರೀರಾಮಕೃಷ್ಣರ ಆಶೀರ್ವಾದಗಳು ಎಂದೆಂದಿಗೂ ನಿಮ್ಮ ಮತ್ತು ನಿಮ್ಮ ಮನೆಯವರ ಮೇಲೆಲ್ಲ ಇರಲಿ. ಹಲವರ ಕಲ್ಯಾಣಕ್ಕಾಗಿ, ಸತ್ಯವನ್ನು ಪ್ರಪಂಚದಲ್ಲಿ ಪ್ರಚಾರ ಮಾಡುವುದಕ್ಕಾಗಿ, ದೀರ್ಘ ಆಯುಸ್ಸನ್ನು ದೇವರು ನಿಮಗೆ ಕರುಣಿಸಲಿ ಎಂದು ಸದಾ ಪ್ರಾರ್ಥಿಸುವೆ.</p>
<p>ವಿವೇಕಾನಂದ</p>

<!-- 349-5/0418-->
<p>೨೫. ಧರ್ಮದ ಮೂಲ ಭಾವನೆಗಳು *</p>
<p>(ಸ್ವಾಮಿಾಜಿಯವರ ಅಪೂರ್ಣವಾದ ಈ ಲೇಖನ ಮಿಸ್‌ ಎಸ್‌.ಇ. ವಾಲ್ಲೊ ಅವರ ಕಾಗದ</p>
<p>ಪತ್ರಗಳಲ್ಲಿ ದೊರಕಿತು. ಶಿರೋನಾಮೆಯನ್ನು ನಾವು ಕೊಟ್ಟಿದ್ದೇವೆ.)</p>
<p>ನನ್ನ ಮನಸ್ಸು ಯಾವ ಧಾರ್ಮಿಕ ಭಾವನೆಯನ್ನಾಗಲಿ, ಅದು ಪುರಾತನ ವಾದುದಾಗಲಿ, ಅದು ಈಗ ಇರುವ ಧರ್ಮವಾಗಲಿ, ಅಥವಾ ಗತಿಸಿಹೋದ ಧರ್ಮವಾಗಲಿ ಕೆಳಗೆ ಬರುವ ನಾಲ್ಕು ಭಾಗಗಳ ಮೂಲಕ ಅದನ್ನು ಚೆನ್ನಾಗಿ ಗ್ರಹಿಸಬಲ್ಲದು. - ೧. ಪ್ರತೀಕಗಳು: ಮನುಷ್ಯನ ಧಾರ್ಮಿಕ ಭಾವನೆಗಳನ್ನು ರಕ್ಷಿಸುವುದಕ್ಕೆ ಮತ್ತು ಅದನ್ನು ಅಭಿವೃದ್ಧಿಗೊಳಿಸುವುದಕ್ಕೆ ಹಲವು ಬಗೆಯ ಬಾಹ್ಯ ಪ್ರತೀಕಗಳನ್ನು ಉಪಯೋಗಿಸುವುದು. - ೨, ಇತಿಹಾಸ: ಪ್ರತಿಯೊಂದು ಧರ್ಮವನ್ನು ಕೆಲವರು ಮಾನವರೊ ಅಥವಾ ದೈವಾಂಶ ಸಂಭೂತರೋ ಆದವರ ಜೀವನದ ಮೂಲಕ ವಿವರಿಸುವುದು. ಅಲ್ಲಿ ಪುರಾಣಗಳೂ ಸೇರಿಕೊಂಡಿವೆ. ಯಾವುದೊ ಒಂದು ಜನಾಂಗಕ್ಕೆ ಮತ್ತು ಒಂದು ಕಾಲಕ್ಕೆ ಪುರಾಣವಾಗಿದೆಯೋ ಅದು ಮತ್ತೊಂದು ಕಾಲದಲ್ಲಿ ಮತ್ತೊಂದು ಜನಾಂಗಕ್ಕೆ ಚರಿತ್ರೆಯಾಗಿತ್ತು. ಮಾನವ ಗುರುಗಳ ವಿಷಯದಲ್ಲಿ ಕೂಡ ಅವರ ಈಗಿನ ಬಹುಭಾಗ ಚಾರಿತ್ರಿಕ ಅಂಶಗಳನ್ನು ನಂತರ ಬರುವವರು ಪುರಾಣದ ಗುಂಪಿಗೆ ಸೇರಿಸುವರು.</p>
<p>೩. ತತ್ತ್ವ: ಪ್ರತಿಯೊಂದು ಧರ್ಮದ ಯುಕ್ತಿಯ ತಳಹದಿ.</p>
<p>೪. ಆಧ್ಯಾತ್ಮಿಕ ಅನುಭವಗಳು: ಕೆಲವು ವ್ಯಕ್ತಿ ಅಥವಾ ವ್ಯಕ್ತಿಗಳಿಗೆ ಕೆಲವು ಕಾಲದಲ್ಲಿ ಇಂದ್ರಿಯಜ್ಞಾನ ಮತ್ತು ಯುಕ್ತಿಗೆ ಅತೀತವಾದ ಅನುಭವಗಳು ಆಗಿವೆ ಎಂಬುದು ಉಳಿದ ಭಾಗಗಳಲ್ಲೆಲ್ಲಾ ಇದೆ.</p>
<p>ಎಲ್ಲಾ ಧರ್ಮಗಳೂ ಅವು ಹಿಂದಿನದಾಗಿರಲಿ ಅಥವಾ ಈಗಿನ ಕಾಲಕ್ಕೆ ಸೇರಿದುದು ಆಗಿರಲಿ, ಎಲ್ಲವೂ ಮೇಲಿನ ಒಂದು ಅಥವಾ ಅದಕ್ಕಿಂತ ಹೆಚ್ಚು ಅಂಶಗಳನ್ನು ಒಳಗೊಂಡಿವೆ. ಬಹಳ ಚೆನ್ನಾಗಿ ಅಭಿವೃದ್ಧಿಯಾಗಿರುವ ಧರ್ಮದಲ್ಲಿ ಇವುಗಳೆಲ್ಲವೂ ಇರುತ್ತವೆ. - ಚೆನ್ನಾಗಿ ಅಭಿವೃದ್ಧಿಯಾದ ಧರ್ಮಗಳಲ್ಲಿ ಯಾವ ಕೆಲವಕ್ಕೆ ಶಾಸ್ತ್ರಾಧಾರ ವಿರಲಿಲ್ಲವೊ, ಅವು ಮಾಯವಾಗಿ ಹೋಗಿವೆ. ಆದರೆ ಯಾವುವಕ್ಕೆ ಶಾಸ್ತ್ರಾಧಾರವಿತ್ತೋ ಅವು ಈಗಲೂ ಇವೆ. ಆದಕಾರಣ ಈಗಿರುವ ಪ್ರಪಂಚದ ಎಲ್ಲಾ ದೊಡ್ಡ ಧರ್ಮಗಳಿಗೂ ಶಾಸ್ತ್ರದ ಆಧಾರವಿದೆ.</p>
<p>ವೈದಿಕ ಧರ್ಮವು ವೇದಗಳ ಮೇಲೆ ನಿಂತಿದೆ. (ಇದನ್ನೇ ಹಿಂದೂ ಅಥವಾ ಬ್ರಾಹ್ಮಣಧರ್ಮ ಎಂದು ತಪ್ಪು ಭಾವಿಸುವರು.)</p>
<p>*<span class="en"> C.W, Vol. IV, P. 374</span></p>

<!-- 349-5/0419-->

<p>ಪಾರ್ಸಿಗಳ ಧರ್ಮ ಅವಸ್ತೆದ ಮೇಲಿದೆ. ಮೋಸೆಸ್ಸಿನ ಧರ್ಮ ಹಳೆಯ ಟೆಸ್ಟಮೆಂಟಿನ ಮೇಲಿದೆ. ಬೌದ್ಧರ ಧರ್ಮ ತ್ರಿಪಿಟಕಗಳ ಮೇಲಿದೆ. ಕೈಸ್ತರ ಧರ್ಮ ಹೊಸ ಟೆಸ್ಟಮೆಂಟಿನ ಮೇಲಿದೆ. ಮಹಮ್ಮದೀಯರ ಧರ್ಮ ಬೊರಾನಿನ ಮೇಲಿದೆ.</p>
<p>ಚೈನಾದಲ್ಲಿರುವ ಟಾವೋಗಳು, ಕನ್ನೂಷಿಯನರು, ಇವರಿಗೂ ಗ್ರಂಥಗಳಿವೆ. ಆದರೆ ಅವುಗಳೆಲ್ಲ ಬೌದ್ಧಧರ್ಮದೊಂದಿಗೆ ಮಿಶ್ರವಾಗಿ ಹೋಗಿ, ಬೌದ್ಧ ಧರ್ಮದ ಗುಂಪಿನಲ್ಲೇ ಅವು ಈಗ ಬರುತ್ತವೆ. - ನಿಜವಾಗಿ ಹೇಳುವುದಾದರೆ, ಯಾವುದೋ ಒಂದು ಜನಾಂಗಕ್ಕೆ ಮಾತ್ರ ಸೇರಿದ ಧರ್ಮವಿಲ್ಲದೇ ಇದ್ದರೂ ವೈದಿಕ, ಮೋಸೆಸ್‌ನ ಧರ್ಮ ಮತ್ತು ಪಾರ್ಸಿ ಈ ಧರ್ಮಗಳು ಮುಂಚೆ ಯಾವ ಜನಾಂಗದಲ್ಲಿ ಆರಂಭವಾಯಿತೊ ಈಗಲೂ ಅವು ಅದನ್ನು ಬಿಟ್ಟು ಹೋಗಿಲ್ಲ ಎಂದು ಹೇಳಬೇಕಾಗಿದೆ. ಆದರೆ ಬೌದ್ಧ, ಕ್ರೈಸ್ತ, ಮಹಮ್ಮದೀಯ ಧರ್ಮಗಳಾದರೆ ಪ್ರಾರಂಭದಿಂದಲೂ ಅವು ಹಬ್ಬುವಂತಹ ಧರ್ಮಗಳಾಗಿವೆ.</p>
<p>ಈ ಪ್ರಪಂಚವನ್ನು ಗೆಲ್ಲುವುದಕ್ಕೆ ಬೌದ್ಧ, ಕ್ರೈಸ್ತ, ಮಹಮ್ಮದೀಯ ಧರ್ಮಗಳು ಹೋರಾಡುತ್ತಾ ಬಂದಿವೆ. ಈ ಹೋರಾಟದಲ್ಲಿ ಇತರ ಜನಾಂಗಗಳ ಧರ್ಮಗಳು ಕೂಡ ವಿಧಿಯಿಲ್ಲದೇ ಸೇರಬೇಕಾಗುವುದು. ಈ ಗುಂಪಿಗೆ ಸೇರಿದ ಧರ್ಮಗಳು - ಅದು ಹರಡುತ್ತಿರುವ ಧರ್ಮವಾಗಿರಬಹುದು ಅಥವಾ ಒಂದು ಜನಾಂಗದವರಿ ಸ್ಥಾಯಿಯಾಗಿರುವ ಧರ್ಮವಾಗಬಹುದು, – ಇವುಗಳೆಲ್ಲ ಆಗಲೆ ಹಲವು ಶಾಖೆಗಳಾಗಿ ಕವಲೊಡೆದಿವೆ, ಮತ್ತು ವಾತಾವರಣಕ್ಕೆ ಹೊಂದಿಕೊಳ್ಳುವುದಕ್ಕಾಗಿ ಬೇಕಾದಷ್ಟು ಬದಲಾವಣೆಯನ್ನು ತಿಳಿದೋ ತಿಳಿಯದೆಯೋ ತಮ್ಮಲ್ಲಿ ಮಾಡಿಕೊಂಡಿವೆ. ಇದೊಂದೇ ಸಾಕು, ಯಾವ ಒಂದು ಧರ್ಮವೂ ಇಡೀ ಪ್ರಪಂಚಕ್ಕೆ ಅನ್ವಯಿಸಲಾರದು ಎಂಬುದನ್ನು ತೋರುವುದಕ್ಕೆ ಪ್ರತಿಯೊಂದು ಧರ್ಮವೂ ಅದು ಯಾವ ಒಂದು ಜನಾಂಗದಲ್ಲಿ ಉದ್ಭವಿಸಿತೋ ಅದರ ವೈಶಿಷ್ಟ್ಯದಿಂದ ಪರಿಣಾಮಗೊಂಡಿತು. ಅನಂತರ ಆ ವೈಶಿಷ್ಟ್ಯಗಳನ್ನೆ ಅದು ತೀವ್ರಗೊಳಿಸಿ ರಕ್ಷಿಸಿಕೊಂಡು ಬರಲು ಪ್ರಯತ್ನಿಸಿತು. ಆದುದರಿಂದ ಯಾವುದೇ ಒಂದು ಧರ್ಮವೂ ಎಲ್ಲಾ ಮಾನವ ಸ್ವಭಾವಕ್ಕೂ ಅನ್ವಯಿಸಲಾರದು. ಇಷ್ಟು ಮಾತ್ರವಲ್ಲ, ಪ್ರತಿಯೊಂದು ಧರ್ಮದಲ್ಲಿಯೂ ಒಂದು ನಿಷೇಧದ ಭಾವನೆ ಇದೆ. ಪ್ರತಿಯೊಂದು ಧರ್ಮವೂ ಮಾನವನಲ್ಲಿರುವ ಯಾವುದೋ ಒಂದು ಸ್ವಭಾವವು ಬೆಳೆಯುವುದಕ್ಕೆ ಸಹಕಾರಿಯಾಗುವುದು ಮತ್ತು ಆ ಜನಾಂಗದಲ್ಲಿ ಹಿಂದೆ ಇಲ್ಲದ ಭಾವಗಳನ್ನು ಬರದಂತೆ ನೋಡಿಕೊಳ್ಳುವುದು. ಆದಕಾರಣವೇ ಯಾವುದೋ ಒಂದು ಧರ್ಮವು ಪ್ರಪಂಚಕ್ಕೆ ಅನ್ವಯಿಸುವ ಧರ್ಮವಾದರೆ ಅದು ಬಹಳ ಅಪಾಯಕರ ಮತ್ತು ಅದು ಮಾನವನನ್ನು ಅಧೋಗತಿಗೆ ತರುವುದು.</p>
<p>ಪ್ರಪಂಚದ ಇತಿಹಾಸವು ಈ ಎರಡು ಕನಸುಗಳಾಗಿವೆ: ಒಂದು ವಿಶ್ವ ಸಾಮ್ರಾಜ್ಯ, ಮತ್ತೊಂದು ವಿಶ್ವವನ್ನೆಲ್ಲಾ ವ್ಯಾಪಿಸಿರುವ ಧರ್ಮ, ಇವು ಯಾವಾಗಲೂ ಮನುಷ್ಯನ</p>

<!-- 349-5/0420-->
<p>00</p>
<p>ಮುಂದಿತು. ಆದರೂ ಪುನಃ ಪುನಃ ಪ್ರಪಂಚದ ಮಹಾ ದಿಗಿಜಯಿ ಕೂಡ ಪ್ರಪಂಚದ ಯಾವುದೋ ಒಂದು ಭಾಗವನ್ನು ಗೆಲ್ಲುವ ಹೊತ್ತಿಗೆ ಅವನ ಚಕ್ರಾಧಿಪತ್ಯ ಒಡೆದುಹೋಗುತ್ತಿತ್ತು. ಅದರಂತೆಯೇ ಪ್ರತಿಯೊಂದು ಧರ್ಮವೂ ತನ್ನ ಶೈಶವಾವಸ್ಥೆ ಯನ್ನು ದಾಟುವುದಕ್ಕೆ ಮುಂಚೆಯೇ ಭಿನ್ನ ಭಿನ್ನ ಪಂಗಡಗಳಾಗಿ ಹೋದುವು.</p>
<p>ಆದರೂ ಮಾನವ ಸಮಾಜದಲ್ಲಿ ಮತ್ತು ಧರ್ಮದಲ್ಲಿ ವೈವಿಧ್ಯತೆಯಿಂದ ಕೂಡಿದ ಒಂದು ಸಾಮರಸ್ಯವಿರಬೇಕೆಂಬುದು ಪ್ರಕೃತಿಯ ಯೋಜನೆಯಾಗಿರುವಂತೆ ಕಾಣುವುದು. ಎಲ್ಲಿ ಪ್ರತಿಭಟನೆ ಅತ್ಯಂತ ಕಡಿಮೆಯೋ ಆ ಮಾರ್ಗದಲ್ಲಿ ಮುಂದುವರಿಯಬೇಕು ಎನ್ನುವುದು -ತ್ಯವಾದರೆ, ಧರ್ಮವು ಭಿನ್ನ ಭಿನ್ನವಾಗಿ ಕವಲೊಡೆಯುವುದು ಆ ಧರ್ಮವನ್ನು ರಕ್ಷಿಸುವುದಕ್ಕಾಗಿಯೆ. ಹಾಗೆ ಮಾಡುವುದು ಎಲ್ಲವೂ ಒಂದೇ ಸಮನಾಗಿ ಇರುವುದನ್ನು ತಪ್ಪಿಸುವ ಉದ್ದೇಶದಿಂದ, ಅದು ಹಾಗಾದಾಗ ವಿಭಿನ್ನ ದೃಷ್ಟಿಯ ಜನಗಳಿಗೆ ಒಂದು ಅವಕಾಶ ದೊರಕುವುದು, ಮತ್ತು ಮುಂದುವರಿಯುವುದಕ್ಕೆ ಇದೇ ಸರಿಯಾದ ಮಾರ್ಗ ಎಂಬುದನ್ನು ಇದು ತೋರಿಸುತ್ತದೆ.</p>
<p>ಆದಕಾರಣ ಉಪಪಂಗಡಗಳ ಧ್ವಂಸವಲ್ಲ ಗುರಿ, ಅವುಗಳ ವೃದ್ಧಿ. ಪ್ರತಿಯೊಬ್ಬನೂ ಒಂದು ಪಂಗಡವಾಗುವವರೆಗೆ ಅದು ವೃದ್ಧಿಯಾಗಬೇಕು. ಈಗ ಇರುವ ಧರ್ಮಗಳೆಲ್ಲ ಒಂದು ವಿಶಾಲವಾದ ತತ್ತ್ವದಿಂದ ಒಂದಾದರೆ ಆಗ ಒಂದು ಐಕ್ಯತೆಯ ಹಿನ್ನೆಲೆ ಬರುವುದು. ಪುರಾಣಗಳಲ್ಲಿ ಮತ್ತು ಆಚಾರಗಳಲ್ಲಿ ಎಂದಿಗೂ ಐಕ್ಯತೆ ಇರಲಾರದು. ಏಕೆಂದರೆ ನಾವು ಸ್ಫೂಲದ ವಿಷಯದಲ್ಲಿ ಸೂಕ್ಷ್ಮಕ್ಕಿಂತ ಹೆಚ್ಚಾಗಿ ವ್ಯತ್ಯಾಸವಾಗಿರುತ್ತೇವೆ. ಎಲ್ಲರೂ ಒಂದೇ ಸಿದ್ದಾಂತವನ್ನು ಒಪ್ಪಿಕೊಂಡರೂ ಮಾನವರು ತಮ್ಮ ತಮ್ಮ ಆದರ್ಶಗುರುಗಳ ಶ್ರೇಷ್ಠತೆಯ ವಿಷಯದಲ್ಲಿ ಭಿನ್ನಾಭಿಪ್ರಾಯವನ್ನು ಹೊಂದಿಯೇ ಇರುವರು. - ಹೀಗೆ ಒಂದುಗೂಡಿದ ಮೇಲೆ, ಒಂದು ಸಮಷ್ಟಿ ತತ್ತ್ವದ ಭಾವನೆ ಮೂಡುವುದು. ಆ ತತ್ತ್ವವನ್ನು ಹಿನ್ನೆಲೆಯಾಗಿಟ್ಟುಕೊಂಡು ತಮತಮಗೆ ಬೇಕಾದ ಗುರುಗಳನ್ನು ಜನರು ಆ ತತ್ಯದ ಶ್ರೇಷ್ಠ ನಿದರ್ಶನವಾಗಿ ತೆಗೆದುಕೊಳ್ಳಬಹುದು. ಸಾವಿರಾರು ವರುಷಗಳಿಂದ ಸ್ವಾಭಾವಿಕವಾಗಿ ಹೀಗೆ ಒಂದಾಗುವ ಕೆಲಸ ನಡೆಯುತ್ತಿದೆ. ಆದರೆ ಪರಸ್ಪರ ವೈಮನಸ್ಯದಿಂದ ಅದು ಅಷ್ಟು ಚೆನ್ನಾಗಿ ವೃದ್ಧಿಯಾಗಿಲ್ಲ. - ಹಲವು ಜನಾಂಗಗಳಲ್ಲಿ ಒಬ್ಬರ ಭಾವನೆ ಮತ್ತೊಬ್ಬರಿಗೆ ಅರಿವಾಗಲು ಅವಕಾಶವನ್ನು ಕಲ್ಪಿಸಬೇಕೇ ವಿನಃ ಅದನ್ನು ವಿರೋಧಿಸಕೂಡದು. ತಮ್ಮ ತಮ್ಮ ಗುರುಗಳನ್ನು ಇತರರಿಗೆ ಪರಿಚಯಿಸುವುದರ ಮೂಲಕ ಎಲ್ಲರಿಗೂ ಎಲ್ಲಾ ಧರ್ಮಗಳ ಅರಿವು ಉಂಟಾಗುವಂತೆ ಮಾಡಬೇಕು. ಆದರೆ ಭರತಖಂಡದ ಬೌದ್ಧ ಚಕ್ರವರ್ತಿಯಾದ ಅಶೋಕ, ಕ್ರಿಸ್ತಪೂರ್ವ ಎರಡನೇ ಶತಮಾನದಲ್ಲಿ ಏನನ್ನು ಒತ್ತಿ ಹೇಳಿದನೋ ಅದನ್ನು ನಾವು ಒಪ್ಪಿಕೊಳ್ಳಬೇಕು. ಇತರರ ಧರ್ಮಗಳನ್ನು ದೂರುವುದಲ್ಲ, ಇತರರನ್ನು ಖಂಡಿಸಿ ನಾವು ಮೇಲೆ ಬರುವುದಲ್ಲ, ಇತರರಿಗೆ ಸಹಾಯಮಾಡಬೇಕು, ಸಹಾನುಭೂತಿಯನ್ನು ತೋರಬೇಕು, ಅವರಿಗೆ ಬೆಳಕನ್ನು ಕೊಡಬೇಕು.</p>

<!-- 349-5/0421-->

<p>ಭೌತಿಕಜ್ಞಾನ ಮತ್ತು ಭೌತಾತೀತಜ್ಞಾನ ಇವು ಪರಸ್ಪರ ವಿರೋಧವೆಂಬ ಭಾವ. ಪ್ರಪಂಚದಲ್ಲೆಲ್ಲಾ ಈಗ ಕೇಳಿ ಬರುತ್ತಿದೆ. ಈಗಿನ ಪ್ರಪಂಚ ಮತ್ತು ಈಗಿನ ಜೀವನವನ್ನು ಭದ್ರವಾದ ತಳಹದಿಯ ಮೇಲೆ ಇಟ್ಟು, ಭೌತಾತೀತ ಮತ್ತು ಅತೀಂದ್ರಿಯ ಜ್ಞಾನವನ್ನು ತೆಗಳುವುದು ಈಗ ಒಂದು ಫ್ಯಾಷನ್ ಆಗಿ ಹೋಗಿದೆ. ಧಾರ್ಮಿಕ ಪ್ರಚಾರಕರು ಕೂಡ ಇದಕ್ಕೆ ಒಬ್ಬರಾದ ಮೇಲೆ ಒಬ್ಬರು ಬಲಿಯಾಗುತ್ತಿರುವರು. ವಿಚಾರಮಾಡದ ಜನಸಾಮಾನ್ಯರು ಯಾವಾಗಲೂ ತಮಗೆ ಯಾವುದು ಮೇಲೆ ಚೆನ್ನಾಗಿ ಕಾಣುವುದೋ ಅದನ್ನೇ ಅನುಸರಿಸುವರು. ಆದರೆ ಯಾರು ವಿದ್ಯಾವಂತರೋ ಅಂಥವರೂ ಇದನ್ನು ಅನುಸರಿಸಿದರೆ ಇದು ಶೋಚನೀಯವಾಗುವುದು.</p>
<p>- ಎಲ್ಲಿಯವರೆಗೆ ನಮ್ಮ ಇಂದ್ರಿಯಗಳು ಸರಿಯಾಗಿರುವುವೋ ಅಲ್ಲಿಯವರೆಗೆ ಅವು ನಂಬಿಕೆಗೆ ಅರ್ಹವಾದವು ಎನ್ನುವುದನ್ನು ಯಾರೂ ಅನುಮಾನಿಸುವುದಿಲ್ಲ. ನಮಗಾಗಿ ಅವು ಸಂಗ್ರಹಿಸುವ ವಿಷಯಗಳೇ ಮಾನವನ ಜ್ಞಾನಕ್ಕೆ ತಳಹದಿಯಾಗಿವೆ. ಆದರೆ ವಿಷಯಜ್ಞಾನವೊಂದೇ ಜ್ಞಾನ, ಅದನ್ನು ಬಿಟ್ಟರೆ ಇನ್ನು ಬೇರೆ ಜ್ಞಾನವೇ ಇಲ್ಲ ಎಂದರೆ ನಾವು ಅದನ್ನು ಒಪ್ಪುವುದಿಲ್ಲ. ಭೌತಿಕ ಜ್ಞಾನವು ಬಾಹ್ಯ ವಿಷಯ ವಸ್ತುಗಳ ಅನುಭವದ ಆಧಾರದ ಮೇಲೆ ಮಾತ್ರ ನಿಂತಿರುವುದು, ಅದಲ್ಲದೆ ಬೇರೆ ಜ್ಞಾನವೇ ಇಲ್ಲ ಎಂದರೆ, ಅಂತಹ ವಿಜ್ಞಾನ ಎಂದಿಗೂ ಇರಲಿಲ್ಲ, ಮುಂದೆಯೂ ಇರಲಾರದು ಎಂದು ನಾವು ಹೇಳುತ್ತೇವೆ. ಕೇವಲ ಇಂದ್ರಿಯ ಗ್ರಹಿಕೆಯ ಮೇಲೆ ಮಾತ್ರ ನಿಂತಿರುವುದು ಎಂದಿಗೂ ವಿಜ್ಞಾನವಾಗುವುದಿಲ್ಲ. - ಇಂದ್ರಿಯಗಳೇನೋ ಜ್ಞಾನಕ್ಕೆ ಸಂಬಂಧಪಟ್ಟ ವಿಷಯಗಳನ್ನು ಸಂಗ್ರಹಿಸುವುವು, ಅವುಗಳಲ್ಲಿ ಇರುವ ಸಾಮ್ಮ ಮತ್ತು ವ್ಯತ್ಯಾಸವನ್ನು ಕಂಡು ಹಿಡಿಯುವುವು. ಆದರೆ ಅವುಗಳ ಕೆಲಸ ಅಷ್ಟೇ. ಮೊದಲನೆಯದಾಗಿ ನಾವು ಭೌತಿಕವಾಗಿ ವಿಷಯ ಸಂಗ್ರಹಿಸುವುದು, ಕೆಲವು ಭೌತಾತೀತ ಭಾವನೆಗಳ ಮೇಲೆ ನಿಂತಿದೆ. ಅವೆಂದರೆ ದೇಶ ಮತ್ತು ಕಾಲ. ಎರಡನೆಯದಾಗಿ ವಿಷಯಗಳನ್ನು ವರ್ಗಿಕರಿಸುವುದು ಮತ್ತು ಅವುಗಳನ್ನು ಒಂದು ಸಾಮಾನ್ಯ ನಿಯಮದ ಕೆಳಗೆ ತರುವುದು, ಇವುಗಳ ಹಿನ್ನೆಲೆಯಲ್ಲಿ ಒಂದು ಅಮೂರ್ತ ಭಾವನೆ ಇದೆ ಎಂಬುದನ್ನು ಒಪ್ಪಿಕೊಳ್ಳದೇ ಇದ್ದರೆ ಸಾಧ್ಯವೇ ಇಲ್ಲ. ಸಾಮಾನೀಕರಿಸುವುದು ಸೂಕ್ಷ್ಮವಾದಂತೆಲ್ಲ, ಭಿನ್ನ ಭಿನ್ನವಾದ ವಿಷಯ ವಸ್ತುಗಳು ನಿಲ್ಲುವ ಕ್ಷೇತ್ರ ಹೆಚ್ಚು ಹೆಚ್ಚು ಭೌತಾತೀತವಾಗುತ್ತಾ ಬರುವುದು. ದ್ರವ್ಯ, ಶಕ್ತಿ, ಮನಸ್ಸು, ನಿಯಮ, ಕಾರಣ, ಕಾಲ, ದೇಶ ಈ ಭಾವನೆಗಳೆಲ್ಲ ಅತ್ಯಂತ ಹೆಚ್ಚಿನ ಅಮೂರ್ತಿಕರಣದ ಪರಿಣಾಮ, ಯಾರೂ ಇವುಗಳನ್ನು ಅರಿತಿಲ್ಲ. ಬೇರೆ ಮಾತಿನಲ್ಲಿ ಹೇಳುವುದಾದರೆ ಇವೆಲ್ಲ ಬರೀ ಭೌತಾತೀತ ಅಂಶಗಳು. ಆದರೂ ಈ ಭೌತಾತೀತ ಭಾವನೆಗಳಿಲ್ಲದೇ ಇದ್ದರೆ ಯಾವ ಭೌತಿಕ ವಸ್ತುಗಳನ್ನೂ ನಾವು ತಿಳಿದುಕೊಳ್ಳಲಾರೆವು. ಯಾವುದೋ ಒಂದು ಚಲನೆಯು ಒಂದು ಶಕ್ತಿಯ ಸಂದರ್ಭದಲ್ಲಿ ಅಲ್ಲದೆ ನಮಗೆ ಅರ್ಥವಾಗುವುದಿಲ್ಲ. ಕೆಲವು ಸಂವೇದನೆಗಳನ್ನು ದ್ರವ್ಯದ ಸಂದರ್ಭದಲ್ಲಿ, ಹೊರಗೆ ಆಗುವ ಬದಲಾವಣೆಗಳನ್ನು ಯಾವುದೋ ಒಂದು ನಿಯಮದ ಸಂದರ್ಭದಲ್ಲಿ ಆಲೋಚನೆಯ ಕೆಲವು ಬದಲಾವಣೆಗಳನ್ನು ಮನಸ್ಸಿನ ಸಂದರ್ಭದಲ್ಲಿ, ಒಂದು</p>

<!-- 349-5/0422-->
<p>ಘಟನೆಯನ್ನು ಅದಕ್ಕೆ ಹಿಂದೆ ಇರುವ ಕಾರಣದ ಸಂದರ್ಭದಲ್ಲಿ ಮತ್ತು ಕಾಲದೊಡನೆಯೂ ನಿಯಮದೊಡನೆಯೂ ಸೇರಿಸಿದಾಗ ಮಾತ್ರ ಅವು ಅರ್ಥವಾಗುತ್ತವೆ. ಆದರೂ ಯಾರೂ ದ್ರವ್ಯ ವನ್ನಾಗಲಿ, ಶಕ್ತಿಯನ್ನಾಗಲಿ, ದೇಶಕಾಲ ನಿಮಿತ್ತಗಳನ್ನಾಗಲಿ ನೋಡಿಲ್ಲ, ಅಥವಾ ಅವನ್ನು ಕಲ್ಪಿಸಿಕೊಳ್ಳಲೂ ಸಾಧ್ಯವಿಲ್ಲ. ಈ ಅಮೂರ್ತವಾದ ಭಾವನೆಗಳು ಇಲ್ಲವೇ ಇಲ್ಲ, ಇವು ಯಾವ ಗುಣಗಳೊಡನೆ ಇವೆಯೋ ಅವುಗಳಿಂದ ಬೇರ್ಪಡಿಸಲು ಆಗದವು, ಇವುಗಳೆಲ್ಲ ಬರೀ ಗುಣಗಳು ಎಂದು ವಾದಮಾಡಬಹುದು.</p>
<p>ಅಮೂರ್ತ ಭಾವನೆ ಸಾಧ್ಯವೆ ಅಲ್ಲವೆ ಎಂಬುದನ್ನು ಬಿಟ್ಟರೂ, ಸಾಮಾನ್ಯ ವರ್ಗಿ ಕರಣವಲ್ಲದೆ ಬೇರೆ ಯಾವುದಾದರೂ ಒಂದು ಗುಣವಿದೆ ಎಂಬುದನ್ನು ಬಿಟ್ಟರೂ, ದ್ರವ್ಯ ಅಥವಾ ಶಕ್ತಿ, ದೇಶ, ಕಾಲ, ನಿಮಿತ್ತ, ನಿಯಮ ಅಥವಾ ಮನಸ್ಸು ಎಂಬ ಭಾವನೆಗಳು ಸ್ವತಂತ್ರವಾಗಿವೆ ಎಂದು ಊಹಿಸಬೇಕಾಗಿದೆ. ಅವುಗಳು ಹಾಗೆ ಇವೆ ಎಂದು ಭಾವಿಸಿದರೆ ಮಾತ್ರ ನಾವು ಇಂದ್ರಿಯಗ್ರಾಹ್ಯ ವಿಷಯಗಳನ್ನು ಗ್ರಹಿಸಬಲ್ಲೆವು. ಈ ಭಾವನೆಗಳು ನಿಜವೇ ಅಲ್ಲವೇ ಎಂಬ ಪ್ರಶ್ನೆಯನ್ನು ತರದೇ ಇದ್ದರೂ ಅವುಗಳ ವಿಷಯದಲ್ಲಿ ಎರಡು ಅಂಶಗಳನ್ನು ನೋಡುತ್ತೇವೆ-ಮೊದಲನೆಯದಾಗಿ ಅವು ಭೌತಾತೀತವಾದವು; ಎರಡನೆಯದಾಗಿ ಭೌತಾತೀತವಾಗಿದ್ದರೆ ಮಾತ್ರ ಅವು ಭೌತಿಕ ವಿಷಯಗಳನ್ನು ವಿವರಿಸಬಲ್ಲವು, ಇಲ್ಲದೇ ಇದ್ದರೆ ಇಲ್ಲ.</p>
<p>ಬಾಹ್ಯ ಪ್ರಪಂಚವು ಆಂತರಿಕ ಪ್ರಪಂಚವನ್ನು ಅವಲಂಬಿಸಿದೆಯೆ ಅಥವಾ ಆಂತರಿಕ ಪ್ರಪಂಚವು ಬಾಹ್ಯಪ್ರಪಂಚವನ್ನೆ, ದ್ರವ್ಯವು ಮನಸ್ಸನ್ನು ಅವಲಂಬಿಸಿದೆಯೇ ಅಥವಾ ಮನಸ್ಸು ದ್ರವ್ಯವನ್ನೆ, ವಾತಾವರಣ ಮನಸ್ಸನ್ನು ರೂಪಿಸುವುದೇ ಅಥವಾ ಮನಸ್ಸು ವಾತಾವರಣವನ್ನು ರೂಪಿಸುವುದೇ ಎಂಬುದು ಬಹಳ ಪುರಾತನವಾದ ಪ್ರಶ್ನೆ. ಅದು ಹಿಂದೆ ಎಷ್ಟು ನೂತನವಾಗಿತ್ತೊ, ಬಲವಾಗಿತ್ತೋ ಈಗಲೂ ಹಾಗೆಯೇ ಇರುವುದು. ಯಾವುದು ಮೊದಲು ಬಂದಿತು- ಅಥವಾ ಯಾವುದು ಯಾವುದಕ್ಕೆ ಕಾರಣ-ಮನಸ್ಸು ದ್ರವ್ಯಕ್ಕೆ ಕಾರಣವೇ, ದ್ರವ್ಯವು ಮನಸ್ಸಿಗೆ ಕಾರಣವೇ ಎಂಬ ಸಮಸ್ಯೆಯನ್ನು ಬಗೆಹರಿಸುವುದನ್ನು ಬಿಟ್ಟರೂ, ಬಾಹ್ಯವು ನಮ್ಮ ಆಂತರಿಕದಿಂದ ಆದುದೇ ಅಲ್ಲವೇ ಎಂಬುದನ್ನು ನಾವು ಗಮನಿಸದೇ ಇದ್ದರೂ, ನಾವು ಬಾಹ್ಯವನ್ನು ತಿಳಿಯಬೇಕಾದರೆ ಅದು ಆಂತರಿಕಕ್ಕೆ ಹೊಂದಿಕೊಳ್ಳಬೇಕು. ಬಾಹ್ಯವು ಆಂತರಿಕಕ್ಕೆ ಕಾರಣ ಎಂದು ಊಹಿಸಿದರೆ ನಮ್ಮ ಮನಸ್ಸಿಗೆ ಕಾರಣವಾದ ಬಾಹ್ಯ ಪ್ರಪಂಚ ನಮಗೆ ಗೊತಿಲ್ಲ ಮತ್ತು ಗೊತ್ತಾಗುವಂತೆಯೂ ಇಲ್ಲ ಎಂಬುದನ್ನು ಒಪ್ಪಿಕೊಳ್ಳಬೇಕು. ಏಕೆಂದರೆ ಮನಸ್ಸಿಗೆ ಮನಸ್ಸು ಮಾತ್ರ ಗೊತ್ತಾಗುವುದು ಅಥವಾ ತನ್ನ ಮನಸ್ಸಿಗೆ ಅಧೀನವಾದುದು ಮತ್ತು ಮನಸ್ಸು ಪ್ರತಿಬಿಂಬಿಸುವುದು ಮಾತ್ರ ಅದಕ್ಕೆ ಅರ್ಥವಾಗಬಲ್ಲದು. ಯಾವುದು ಮನಸ್ಸಿನ ಪ್ರತಿಬಿಂಬವೋ ಆ ಪ್ರತಿಬಿಂಬವೇ ಮನಸ್ಸಿಗೆ ಕಾರಣವಾಗಲಾರದು. ಮನಸ್ಸಿನಿಂದ ಮತ್ತು ತಿಳಿದುದರಿಂದ ಬೇರೆಯಾದ ಯಾವುದೋ ಒಂದು ಬಾಹ್ಯವಸ್ತು ಇದೆ, ಅದು ಮನಸ್ಸಿಗೆ ಕಾರಣ ಎಂದು ಒಪ್ಪಿಕೊಳ್ಳಲು ಸಾಧ್ಯವಿಲ್ಲ. ಏಕೆಂದರೆ ಬಾಹ್ಯ ಪ್ರಪಂಚದ ಅಸ್ತಿತ್ವವೇ ಮನಸ್ಸಿನ ಮೂಲಕ ಗೊತ್ತಾಗುವುದು.</p>

<!-- 349-5/0423-->

<p>ದ್ರವ್ಯದಿಂದ ಮನಸ್ಸು ಬಂದಿದೆ ಎಂದು ಊಹಿಸುವುದು ಅಸಾಧ್ಯ, ಇಲ್ಲ ಅಸಂಬದ್ದ. ಏಕೆಂದರೆ ಯಾವ ಅಸ್ತಿತ್ವಕ್ಕೆ ಮನಸ್ಸು ಮತ್ತು ಪ್ರಾಣ ಇಲ್ಲವೋ, ಕೇವಲ ಬಾಹ್ಯ ಅಸ್ತಿತ್ವ ಮಾತ್ರ ಇದೆಯೋ ಅದೇ ದ್ರವ್ಯ. ಯಾವುದಕ್ಕೆ ಬಾಹ್ಯತ್ವವಿಲ್ಲವೊ, ಆಲೋಚನೆ ಮತ್ತು ಪ್ರಾಣಗಳ ಗುಣಗಳಿವೆಯೊ ಅದೇ ಮನಸ್ಸು. ಈಗ ನಾವು ದ್ರವ್ಯದಿಂದ ಮನಸ್ಸು ಬಂದಿದೆ ಎಂಬುದನ್ನು ಸಿದ್ದಾಂತಪಡಿಸುವುದಾಗಲಿ, ಮನಸ್ಸಿನಿಂದ ದ್ರವ್ಯ ಬಂದಿದೆ ಎಂಬುದನ್ನು ಸಿದ್ದಾಂತ ಪಡಿಸುವುದಾಗಲಿ ಸಾಧ್ಯವಿಲ್ಲ. ಏಕೆಂದರೆ ಪ್ರತಿಯೊಂದರಿಂದಲೂ ನಾವು ನಿರಾಕರಿಸುವ ಗುಣಗಳನ್ನೇ ಮತ್ತೆ ಅವಕ್ಕೆ ಆರೋಪಿಸಿದಂತಾಗುತ್ತದೆ. ದ್ರವ ಮತ್ತು ಮನಸ್ಸು ಒಂದರಿಂದ ಮತ್ತೊಂದು ಆಗಿದೆ ಎಂಬುದೆಲ್ಲ ಅಸಂಬದ್ಧ ಪ್ರಲಾಪದಂತೆ ಇದೆ. ಅದಕ್ಕಿಂತ ಹೆಚ್ಚು ಏನೂ ಇಲ್ಲ. ಅದೊಂದೇ ಅಲ್ಲ, ಈ ಚರ್ಚೆಯಲ್ಲೆಲ್ಲಾ ಮನಸ್ಸು ಮತ್ತು ದ್ರವ್ಯಕ್ಕೆ ಬೇರೆ ಬೇರೆ ಅರ್ಥಮಾಡಿಕೊಡುವ ತಪ್ಪನ್ನು ಮಾಡುತ್ತಿರುವೆವು. ಕೆಲವು ವೇಳೆ ಮನಸ್ಸು ಎಂಬ ಪದವನ್ನು ದ್ರವ್ಯಕ್ಕೆ ವಿರೋಧವಾಗಿರುವಂಥದು, ಅದರ ಹೊರಗೆ ಇರುವಂಥದು ಎಂದು ಹೇಳುತ್ತೇವೆ; ಕೆಲವು ವೇಳೆ ಅದು ಮನಸ್ಸು ಮತ್ತು ದ್ರವ್ಯ ಎರಡನ್ನೂ ಒಳಗೊಳ್ಳುವಂಥದು, ಎಂದರೆ ಭೌತಿಕ ದೃಷ್ಟಿಯಿಂದ ಆಂತರಿಕ ಮತ್ತು ಬಾಹ್ಯ ವಸ್ತುಗಳೆರಡೂ ಆ ಒಂದರ ಅಂಶಗಳು ಎಂದು ಅರ್ಥಬರುವಂತೆ ಹೇಳುತ್ತೇವೆ. ದ್ರವ್ಯ ಎಂಬುದನ್ನು ಕೆಲವು ವೇಳೆ ನಮ್ಮಿಂದ ಹೊರಗೆ ಇರುವ ಮತ್ತು ನಾವು ಯಾವುದನ್ನು ಬಾಹ್ಯದಲ್ಲಿ ಗ್ರಹಿಸುತ್ತೇವೆಯೋ ಅದು ಎಂಬ ಅರ್ಥದಲ್ಲಿ ಉಪಯೋಗಿಸುತ್ತೇವೆ. ಮತ್ತೆ ಕೆಲವು ವೇಳೆ ಬಾಹ್ಯ ಮತ್ತು ಆಂತರಿಕ ವಸ್ತುಗಳಿಗೆಲ್ಲಾ ಕಾರಣವಾದ ಯಾವುದೋ ಒಂದು ಎಂಬ ಅರ್ಥದಲ್ಲಿ ಉಪಯೋಗಿಸುತ್ತೇವೆ. ಜಡವಾದಿಯು ಭಾವಸತ್ತಾವಾದಿಯನ್ನು, ತಾನು ಮನಸ್ಸನ್ನು ಪ್ರಯೋಗಶಾಲೆಯಲ್ಲಿ ದ್ರವ್ಯದಿಂದ ಉತ್ಪತ್ತಿಮಾಡುತ್ತೇನೆ ಎಂದು ಹೇಳಿ ಹೆದರಿಸುತ್ತಾನೆ. ಆದರೆ ಅವನು ಅದೇ ಸಂದರ್ಭದಲ್ಲಿ ಎಲ್ಲಾ ಬಾಹ್ಯವಸ್ತುಗಳಿಗೆ ಮತ್ತು ಪರಮಾಣುಗಳಿಗೆ ಅತೀತವಾದುದನ್ನು ವ್ಯಕ್ತಪಡಿಸಲು ಪ್ರಯತ್ನಿಸುತ್ತಿರುವನು, ಮತ್ತು ಅದನ್ನೇ ಅವನು ದ್ರವ್ಯ ಎಂದು ಕರೆಯುತ್ತಿರುವನು. ಭಾವಸತ್ತಾವಾದಿಯಾದರೋ ಎಲ್ಲಾ ವಸ್ತುಗಳನ್ನೂ, ಕಣಗಳನ್ನೂ ತನ್ನ ಮನಸ್ಸಿನಿಂದ ಪಡೆಯುತ್ತೇನೆ ಎಂದು ಸಾಧಿಸುತ್ತಾನೆ. ಅದೇ ಸಮಯದಲ್ಲೇ ಅವನು ಮನಸ್ಸು ಮತ್ತು ದ್ರವ್ಯಕ್ಕೆ ಕಾರಣವಾದ, ಯಾವುದೋ ಒಂದು ಉನ್ನತವಾದುದರ ಸಕೃತ್ ದರ್ಶನವನ್ನು ಪಡೆಯುತ್ತಾನೆ. ಅದನ್ನು ಅವನು ಕೆಲವೊಮ್ಮೆ ದೇವರು ಎಂದು ಕರೆಯುವನು. ಎಂದರೆ ಒಂದು ಪಕ್ಷದವರು ಬಾಹ್ಯದಲ್ಲಿರುವ ಯಾವುದೋ ಒಂದು ಅಂಶವಾದ ದ್ರವ್ಯದಿಂದ ಸೃಷ್ಟಿಯೆಲ್ಲವೂ ಬಂದಿದೆ ಎಂದು ಸಾಧಿಸುವರು. ಮತ್ತೊಬ್ಬರು, ಆಂತರಿಕವಾದ ಮತ್ತೊಂದು ಅಂಶವಾದ ಮನಸ್ಸಿನಿಂದ ಸೃಷ್ಟಿಯೆಲ್ಲವೂ ಬಂದಿದೆ ಎಂದು ಸಾಧಿಸುವರು. ಈ ಎರಡು ಪ್ರಯತ್ನಗಳೂ ವಿಫಲ, ದ್ರವ್ಯ ಮತ್ತು ಮನಸ್ಸು ಒಂದನ್ನು ಮತ್ತೊಂದು ವಿವರಿಸಲಾರದು. ಯಾವುದು ದ್ರವ್ಯ ಮತ್ತು ಮನಸ್ಸುಗಳೆರಡನ್ನೂ ಒಳಗೊಂಡಿರುವುದೋ ಅದು ಮಾತ್ರ ಈ ಎರಡನ್ನೂ ವಿವರಿಸಬಲ್ಲದು.</p>

<!-- 349-5/0424-->
<p>ಮನಸ್ಸಿಲ್ಲದೆ ಆಲೋಚನೆ ಇರಲಾರದು ಎಂದು ನಾವು ತರ್ಕಿಸಬಹುದು. ಆಲೋಚನೆ ಇಲ್ಲದ ಒಂದು ಕಾಲವಿತ್ತು ಎಂದು ನಾವು ಭಾವಿಸಿದರೆ, ನಾವು ಈಗ ಯಾವುದನ್ನು ದ್ರವ್ಯ ಎಂದು ಕರೆಯುತ್ತೇವೆಯೋ ಅದು ನಿಜವಾಗಿಯೂ ಇರುತ್ತಿರಲಿಲ್ಲ. ಅದಕ್ಕೆ ವಿರೋಧವಾಗಿ, ಜ್ಞಾನ ಇರಬೇಕಾದರೆ ಅನುಭವ ಇರಬೇಕು, ಅನುಭವ ಬರಬೇಕಾದರೆ ಬಾಹ್ಯ ಪ್ರಪಂಚ ಇರಬೇಕು. ನಾವು ಈಗ ಯಾವುದನ್ನು ಮನಸ್ಸು ಎನ್ನುವೆವೋ ಅದು ದ್ರವ್ಯವಿಲ್ಲದೇ ಇರಲು ಸಾಧ್ಯವೇ ಇಲ್ಲ.</p>
<p>- ಇವೆರಡರಲ್ಲಿ ಯಾವುದೇ ಒಂದಕ್ಕಾದರೂ ಆದಿಯಿತ್ತು ಎಂದು ಊಹಿಸುವುದೂ ಅಸಾಧ್ಯ. ಜ್ಞಾನದ ಸಾರವೆಂದರೆ ಎಲ್ಲವನ್ನೂ ಒಂದು ಸಾಮಾನ್ಯ ವರ್ಗಕ್ಕೆ ತರುವುದು. ಸಮಾನಲಕ್ಷಣಗಳ ಸಂಗ್ರಹವಿಲ್ಲದೇ ಇದ್ದರೆ ಸಾಮಾನ್ಯ ವರ್ಗಕ್ಕೆ ತರುವುದು ಸಾಧ್ಯವಿಲ್ಲ. ನಾವು ಏನನ್ನಾದರೂ ಇನ್ನೊಂದಕ್ಕೆ ಹೋಲಿಸಬೇಕಾದರೂ ಹಿಂದಿನ ಅನುಭವ ಆವಶ್ಯಕ. ಜ್ಞಾನ ಬರಬೇಕಾದರೆ ಹಿಂದಿನ ಜ್ಞಾನ ಇರಬೇಕು, ಜ್ಞಾನಕ್ಕೆ ಮನಸ್ಸು ಮತ್ತು ದ್ರವ್ಯಗಳೆರಡೂ ಆವಶ್ಯಕ. ಇವೆರಡೂ ಅನಾದಿ.</p>
<p>ಗ್ರಹಿಕೆಯ ಬೇರೆ ಬೇರೆ ಅಂಶಗಳನ್ನು ಕೂಡಿಸುವ ಒಂದು ಏಕತೆ ಇಲ್ಲದೆ ಇದ್ದರೆ, ಇಂದ್ರಿಯ ಜ್ಞಾನದ ಸಾರವಾದ ಸಾಮಾನೀಕರಣವು ಸಾಧ್ಯವಿಲ್ಲ. ಬಾಹ್ಯ ಜಗತ್ತಿನ ಗ್ರಹಿಕೆಗಳು ನಮಗೆ ಜಗತ್ತಿನ ಒಂದು ಭಾವನೆಯನ್ನು ನೀಡಬೇಕಾದರೆ ಅವೆಲ್ಲಾ ಸಂಧಿಸುವ ಮತ್ತೊಂದು ವಸ್ತು ಆವಶ್ಯಕ. ಚಿತ್ರವನ್ನು ಬರೆಯಬೇಕಾದರೆ ಒಂದು ಪಟವಿರಬೇಕು. ಬಾಹ್ಯ ಜಗತ್ತಿಗೆ ಭಾವನೆ ಅಥವಾ ಮನಸ್ಸು ಅಂತಹ ಒಂದು ಪಟವಾದರೆ, ಅದಕ್ಕೆ ಮತ್ತೊಂದು ಪಟ ಬೇಕಾಗಿದೆ. ಮನಸ್ಸು ಬೇರೆ ಬೇರೆಯಾಗಿರುವ ಭಾವಗಳು, ಇಚ್ಛೆಗಳು ಇವುಗಳಿಂದ ಕೂಡಿರುವುದರಿಂದ, ಅದರಲ್ಲಿ ಒಂದು ಏಕತೆ ಇಲ್ಲದೇ ಇರುವುದರಿಂದ ತನಗಿಂತ ಬೇರಾವುದೋ ಒಂದು ಅದರ ಏಕತೆಯ ಹಿನ್ನೆಲೆಗೆ ಅಗತ್ಯವಾಗುವುದು. ಎಲ್ಲ ವಿಶ್ಲೇಷಣೆಯೂ ಇಲ್ಲಿ ನಿಲ್ಲಲೇಬೇಕಾಗಿದೆ. ಏಕೆಂದರೆ ಇಲ್ಲಿ ಒಂದು ನಿಜವಾದ ಐಕ್ಯತೆ ಸಿಕ್ಕಿದೆ. ಸಂಯೋಗಗಳ ವಿಶ್ಲೇಷಣೆಯು ಇನ್ನು ವಿಶ್ಲೇಷಿಸಲು ಸಾಧ್ಯವಾಗದ ವಸ್ತು ಸಿಕ್ಕುವವರೆಗೂ ನಡೆಯಬೇಕಾಗುವುದು. ಮನಸ್ಸು ಮತ್ತು ದ್ರವ್ಯ ಎರಡಕ್ಕೂ ಸಮಾನವಾದ ಅಂಥದೊಂದು ಐಕ್ಯತೆಯು ಪ್ರತಿಯೊಂದು ಘಟನೆಯ ಅಂತಿಮ, ಅವಿಭಾಜ್ಯ ತಳಹದಿಯಾಗಿರಬೇಕು. ಏಕೆಂದರೆ ಅದರಾಚೆಯ ವಿಶೆ ಷಣೆಯನು ನಾವು ಕಲ್ಪಿಸಿಕೊಳ್ಳಲಾರೆವು. ಅಥವಾ ಅದರಾಚೆಯ ವಿಶ್ಲೇಷಣೆಯ ಆವಶ್ಯಕತೆಯೂ ಇಲ್ಲ. ಏಕೆಂದರೆ ಅದು ನಮ್ಮ ಆಂತರಿಕ ಮತ್ತು ಬಾಹ್ಯ ಜ್ಞಾನವನ್ನೆಲ್ಲ ಒಳಗೊಂಡಿದೆ.</p>
<p>ಆದ್ದರಿಂದ ಭೌತಿಕವಾದ ಮತ್ತು ಮಾನಸಿಕವಾದ ಒಟ್ಟು ಜಗತ್ತು ಮತ್ತು ಅವೆರಡಕ್ಕೂ ಆಶ್ರಯವಾದ, ಮತ್ತು ಅವುಗಳ ಆಚೆಗಿರುವ ಆ ಯಾವುದೋ ಒಂದು - ಇವಿಷ್ಟೂ ನಮ್ಮ ಅನ್ವೇಷಣೆಯ ಫಲವಾಗಿ ದೊರೆತಿವೆ.</p>
<p>ಆ ಅತೀತವಾದುದು ಇಂದ್ರಿಯ ಗ್ರಾಹ್ಯವಾದುದಲ್ಲ. ಅದೊಂದು ತಾರ್ಕಿಕ ಅಗತ್ಯ. ಅದು ಇದೆ ಎಂಬ ಭಾವನೆಯು ನಮ್ಮ ಎಲ್ಲ ಇಂದ್ರಿಯ ಗ್ರಹಣಗಳ ಹಿಂದೆಯೂ</p>

<!-- 349-5/0425-->

<p>ಇದೆ. ನಮ್ಮ ತರ್ಕ ಮತ್ತು ಸಾಮಾನೀಕರಣ ಪ್ರವೃತ್ತಿಗೆ ಅನುಗುಣವಾಗಿ ಆ ಒಂದು ಇದೆ ಎಂಬುದನ್ನು ಒಪ್ಪಿಕೊಳ್ಳುವುದು ಅನಿವಾರ್ಯವಾಗುತ್ತದೆ. - ಭೌತಿಕ ಮತ್ತು ಮಾನಸಿಕ ಜಗತ್ತಿನ ಆಚೆಗೆ ಅಂಥದೊಂದು ವಸ್ತು ಅಥವಾ ಚೇತನ ಇದೆ ಎಂಬುದನ್ನು ಒಪ್ಪಿಕೊಳ್ಳಬೇಕಾದ ಆವಶ್ಯಕತೆ ಏನಿದೆ ಎಂಬ ವಾದವನ್ನು ಮಂಡಿಸಬಹುದು. ಮಾನಸಿಕ ಮತ್ತು ಭೌತಿಕ ಜಗತೊಂದೇ ನಮ್ಮ ಅರಿವಿಗೆ ಬಂದಿರುವುದು ಅಥವಾ ಬರಬಹುದಾದದ್ದು. ಅದನ್ನು ವಿವರಿಸಲು ಅದರಾಚೆಗೆ ಮತ್ತೊಂದರ ಆವಶ್ಯಕತೆಯಿಲ್ಲ. ಇಂದ್ರಿಯಗಳಾಚೆಗೆ ಯಾವುದನ್ನೂ ವಿಶ್ಲೇಷಿಸುವುದು ಅಸಾಧ್ಯ. ಯಾವ ಒಂದು ಎಲ್ಲವನ್ನೂ ಒಳಗೊಳ್ಳುತ್ತದೆಯೋ ಅಂಥದೊಂದು ಇದೆ ಎಂಬುದು ಬರಿಯ ಭ್ರಮೆ.</p>
<p>ಅತ್ಯಂತ ಹಿಂದಿನ ಕಾಲದಿಂದಲೂ ಮೇಲೆ ಹೇಳಿದ ಎರಡು ವರ್ಗದ ಚಿಂತಕರು ಇದ್ದೇ ಇದ್ದಾರೆ. ಜ್ಞಾನವನ್ನು ಪಡೆಯುವುದಕ್ಕೆ, ಭಾವನೆಗಳನ್ನೂ, ಅಮೂರ್ತ ವಾದುದನ್ನೂ ಮನಸ್ಸು ಕಲ್ಪಿಸಿಕೊಳ್ಳುವುದು ಅನಿವಾರ್ಯವಾದ ಅಗತ್ಯ ಎಂಬುದು ಒಂದು ಪಕ್ಷದವರ ನಿಲುವು. ಅಲ್ಲದೆ, ಎಲ್ಲ ದೃಶ್ಯ ಜಗತ್ತನ್ನೂ, ಕಾಲ, ದೇಶ ಮತ್ತು ನಿಮಿತ್ತಗಳನ್ನೂ ಮೀರಿದ ಮತ್ತು ಎಲ್ಲ ದೃಷ್ಟಿಗಳಿಂದಲೂ ಅತ್ಯಂತ ಕೇವಲವಾದ ಒಂದು ಸತ್ಯದ ಕಲ್ಪನೆಯನ್ನು ಮುಟ್ಟುವವರೆಗೂ ಮನಸ್ಸು ಎಲ್ಲೂ ನಿಲ್ಲಲಾರದು ಎಂಬುದು ಆ ಪಂಥದವರ ವಾದ. ದ್ರವ್ಯ ಮತ್ತು ಮನಸ್ಸಿಗೆ ಸೇರಿದ ವಿಷಯವನ್ನೆಲ್ಲಾ ಕ್ರಮೇಣ ವಿಶ್ಲೇಷಣೆ ಮಾಡಿ, ಸ್ಕೂಲವಾಗಿರುವುದನ್ನು ಮೊದಲು ತೆಗೆದುಕೊಂಡು, ಅದನ್ನು ಸೂಕ್ಷ್ಮದಲ್ಲಿ ಲಯಗೊಳಿಸಿ, ಸೂಕ್ಷ್ಮವನ್ನು ಮತ್ತೂ ಸೂಕ್ಷ್ಮದಲ್ಲಿ ಲಯಗೊಳಿಸಿ, ಕೊನೆಗೆ ಎಲ್ಲವನ್ನೂ ವಿವರಿಸಬಲ್ಲ ಒಂದು ಪರಿಹಾರಕ್ಕೆ ಬಂದಾಗ, ಇದಕ್ಕೆ ಹೊರಗಿರುವುದೆಲ್ಲ ಇದರ ತಾತ್ಕಾಲಿಕ ಪರಿವರ್ತನೆ ಎಂದೂ, ಇದೊಂದೇ ಪರಮಸತ್ಯ ಎಂದೂ, ಉಳಿದವುಗಳೆಲ್ಲಾ ಕೇವಲ ಅದರ ಛಾಯೆ ಎಂದೂ ಭಾವಿಸಬೇಕಾಗುವುದು. ಆದಕಾರಣ ಸತ್ಯವು ಇಂದ್ರಿಯಗಳಲ್ಲಿ ಇಲ್ಲ. ಅದಕ್ಕೆ ಅತೀತವಾಗಿದೆ.</p>
<p>ಮತ್ತೊಂದು ಪಕ್ಷದವರು, ಇಂದ್ರಿಯಗಳು ನಮಗೆ ಯಾವ ಅನುಭವವನ್ನು ತರುವುವೋ ಅದೊಂದೇ ಸತ್ಯ, ನಮ್ಮ ಇಂದ್ರಿಯಾನುಭವದ ಆಚೆ ಏನೋ ಒಂದು ಇದೆ ಎಂಬ ಭಾವನೆಯು ನಮ್ಮ ಮನಸ್ಸು ಮಾಡುವ ಮೋಸ, ಆದಕಾರಣ ಅದು ಸುಳ್ಳು ಎಂದು ಹೇಳುವರು.</p>
<p>ಬದಲಾಗುತ್ತಿರುವ ಒಂದು ಇದೆ ಎಂದು ಹೇಳುವುದಕ್ಕೆ ಬದಲಾಗದ ಒಂದು ಇದೆ ಎಂದು ಊಹಿಸುವುದು ಅನಿವಾರ್ಯ. ಏನಾದರೊಂದು ಬದಲಾಗುತ್ತಿದೆ ಎಂಬುದುನ್ನು ಬದಲಾಗದ ಇನ್ನೊಂದರೊಡನೆ ಹೋಲಿಸಿ ಹೇಳುತ್ತೇವೆ. ಆ ಬದಲಾಗದ ಒಂದೂ ಕೂಡ ಬದಲಾಗದೆ ಇರುವ ಇನ್ನೊಂದರೊಡನೆ ಹೋಲಿಸಿದಾಗ ಮಾತ್ರ ಬದಲಾಗುತ್ತದೆ, ಆಗ ಅದನ್ನು ಮತ್ತೊಂದರೊಡನೆ ಹೋಲಿಸಬೇಕಾಗುತ್ತದೆ, ಇತ್ಯಾದಿ.</p>

<!-- 349-5/0426-->
<p>ಈ ಸರಣಿಯೂ ಎಷ್ಟೇ ಅನಂತವಾಗಿ ಮುಂದುವರೆದರೂ, ಬದಲಾಗದುದರ ಕಲ್ಪನೆಯಿಲ್ಲದೆ ಬದಲಾಗುವುದನ್ನು ಅರ್ಥಮಾಡಿಕೊಳ್ಳುವುದು ನಮಗೆ ಅಸಾಧ್ಯವಾಗಿರುವುದರಿಂದ ಬದಲಾಗುತ್ತಿರುವ ಎಲ್ಲದರ ಹಿಂದೆ ಬದಲಾಗದೆ ಇರುವುದೊಂದಿದೆ ಎಂಬುದನ್ನು ಮಂಡಿಸುವುದು ಅತ್ಯಗತ್ಯವಾಗುತ್ತದೆ. ಪೂರ್ಣದ ಒಂದು ಅಂಶವನ್ನು ಸರಿ ಎಂದು ಸ್ವೀಕರಿಸಿ ಮತ್ತೊಂದನ್ನೂ ಇಷ್ಟಬಂದಂತೆ ನಿರಾಕರಿಸುವ ಹಕ್ಕು ಯಾರಿಗೂ ಇಲ್ಲ. ಎಷ್ಟೇ ಇಷ್ಟವಿಲ್ಲದಿದ್ದರೂ ನಾಣ್ಯದ ಒಂದು ಮುಖವನ್ನು ಸ್ವೀಕರಿಸಿದರೆ ಮತ್ತೊಂದನ್ನೂ ಸ್ವೀಕರಿಸಲೇಬೇಕು.</p>
<p>ಮತ್ತು, ಪ್ರತಿಯೊಂದು ಚಲನೆಯ ಮೂಲಕವೂ ಮಾನವನು ತನ್ನ ಸ್ವಾತಂತ್ರ್ಯವನ್ನು ಸ್ಥಾಪಿಸುತ್ತಾನೆ. ಅತ್ಯಂತ ಮೇಧಾವಿಯಿಂದ ಹಿಡಿದು ಅತ್ಯಂತ ಅಜ್ಜನವರೆಗೂ ಪ್ರತಿಯೊಬ್ಬನೂ ತಾನು ಸ್ವತಂತ್ರ ಎಂಬುದನ್ನು ಅರಿತಿರುವನು. ಅದೇ ಸಂದರ್ಭದಲ್ಲಿ ಪ್ರತಿಯೊಬ್ಬ ವ್ಯಕ್ತಿಯೂ, ಸ್ವಲ್ಪ ಆಲೋಚನೆಯಿಂದಲೇ, ಪ್ರತಿಯೊಂದು ಕ್ರಿಯೆಯ ಹಿಂದೆಯೂ ಉದ್ದೇಶಗಳು ಮತ್ತು ಷರತ್ತುಗಳು ಇವೆ ಎಂಬುದನ್ನು ಕಂಡು ಕೊಳ್ಳುತ್ತಾನೆ. ಹೀಗಿರುವುದರಿಂದ ತನ್ನ ಪ್ರತಿಯೊಂದು ಕ್ರಿಯೆಯೂ ಸಂಪೂರ್ಣ ಕಾರ್ಯ-ಕಾರಣ ಬದ್ಧವಾಗಿದೆ ಎಂಬುದು ತಿಳಿದುಬರುತ್ತದೆ. - ಇಲ್ಲಿಯೂ ಅದೇ ತೊಂದರೆ ಬರುವುದು. ಒಂದು ಸಣ್ಣ ಗಿಡದ ಬೆಳವಣಿಗೆ ಮತ್ತು ಒಂದು ಕಲ್ಲು ಬೀಳುವುದು, ಇವು ಹೇಗೆ ಒಂದು ಕಾರಣಕ್ಕೆ ಒಳಗಾಗಿರುವುವೋ ಹಾಗೆಯೇ ಮಾನವನ ಇಚ್ಚೆಯೂ ಕೂಡ ಕಾರ್ಯಕಾರಣ ಸಂಬಂಧಕ್ಕೆ ಬದ್ಧವಾಗಿದೆ. ಆದರೂ ಈ ಬಂಧನದ ಮಧ್ಯದಲ್ಲೆಲ್ಲಾ ಅವಿನಾಶಿಯಾದ ಸ್ವಾತಂತ್ರ್ಯದ ಭಾವನೆ ಬೆಳಗುತ್ತಿದೆ. ಇಲ್ಲಿಯೂ ಕೂಡ ಒಟ್ಟನ್ನು ಅನುಮೋದಿಸುವವರು, ಮಾನವನಲ್ಲಿರುವ ಸ್ವಾತಂತ್ರ್ಯದ ಭಾವನೆ ಒಂದು ಭ್ರಾಂತಿ, ಅವನು ಆವಶ್ಯಕತೆಗೆ ಸಿಕ್ಕಿ ನರಳುವ ಜೀವಿ ಎನ್ನುವರು. * ಸ್ವಾತಂತ್ರ್ಯವಿಲ್ಲ, ಅದೊಂದು ಭ್ರಾಂತಿ ಎನ್ನುವುದು, ಒಂದು ವಿವರಣೆಯಲ್ಲ. ಅದಕ್ಕೆ ಬದಲಾಗಿ, ಆವಶ್ಯಕತೆಯ ಬಂಧನ, ಕಾರ್ಯಕಾರಣ ಸಂಬಂಧ ಎಂಬ ಭಾವನೆಯೇ ಅಜ್ಞಾನಿಗಳ ಒಂದು ಭ್ರಾಂತಿ ಎಂದು ಏತಕ್ಕೆ ಕರೆಯಬಾರದು? ಒಂದು ಸಿದ್ಧಾಂತವು ತಾನು ಯಾವ ಘಟನೆಗಳನ್ನು ವಿವರಿಸಬೇಕೆಂದಿರುವುದೋ ಅದಕ್ಕೆ ಹೊಂದಿಕೊಂಡಿರಬೇಕು. ತನಗೆ ವಿರೋಧವಾದ ಘಟನೆಗಳನ್ನೆಲ್ಲಾ ತೊಡೆದುಹಾಕಿ ಯಾವುದು ವಿವರಿಸುವುದಕ್ಕೆ ಸಾಧ್ಯವೋ ಅದನ್ನು ಮಾತ್ರ ಒಪ್ಪಿಕೊಳ್ಳುವ ಸಿದ್ದಾಂತ ಸಾಧುವಲ್ಲ. ಆದಕಾರಣ ನಮಗೆ ಉಳಿದಿರುವ ಒಂದು ಮಾರ್ಗವೇ ದೇಹ ಸ್ವತಂತ್ರವಲ್ಲ, ಇಚ್ಛೆ ಸ್ವತಂತ್ರವಲ್ಲ, ಯಾವುದು ದೇಹಕ್ಕೆ ಮತ್ತು ಮನಸ್ಸಿಗೆ ಅತೀತವಾಗಿರುವುದೋ ಅದು ಸ್ವತಂತ್ರ ಎಂದು ಒಪ್ಪಿಕೊಳ್ಳಬೇಕಾಗುವುದು.</p>
<p>(ಅಸಂಪೂರ್ಣ)</p>

<!-- 349-5/0427-->
<p>೨೬. ಆಧುನಿಕ ಭಾರತದ ಸಮಸ್ಯೆಗಳು</p>
<p>ಮತ್ತು ಅದರ ಪರಿಹಾರಗಳು *</p>
<p>(ಜನವರಿ ೧೪, ೧೮೯೯ರಂದು, ರಾಮಕೃಷ್ಣ ಸಂಘದ ಬಂಗಾಳಿ ಪಾಕ್ಷಿಕ ಪತ್ರಿಕೆಯಾಗಿ ಪ್ರಾರಂಭವಾದ “ಉದ್ಯೋಧನ'ಕ್ಕೆ ಸ್ವಾಮೀಜಿ ಬರೆದ ಪ್ರಥಮ ಲೇಖನದ ಅನುವಾದ)</p>
<p>ಭರತಖಂಡದ ಪ್ರಾಚೀನ ಇತಿಹಾಸದಲ್ಲಿ ಅದ್ಭುತವಾದ ಶಕ್ತಿಗಳು ಮತ್ತು ವಿಧ ವಿಧವಾಗಿ ಅವು ಕೆಲಸಮಾಡುತ್ತಿರುವುದು, ಅಸೀಮವಾದ ಚೈತನ್ಯ, ಹಲವು ಶಕ್ತಿಗಳ ಸಂಘರ್ಷಣದಿಂದಾದ ಕ್ರಿಯೆ ಪ್ರತಿಕ್ರಿಯೆಗಳು ಮತ್ತು ಎಲ್ಲಕ್ಕಿಂತ ಹೆಚ್ಚಾಗಿ ಭಗವದ್ ಧ್ಯಾನ ಚಿಂತನೆಯಲ್ಲಿ ಮಗ್ನವಾದ, ಗಂಭೀರವಾದ ಆಲೋಚನೆಗಳು - ಇವು ತುಂಬಿ ತುಳುಕಾಡುತ್ತಿವೆ. ಇತಿಹಾಸ ಎಂಬ ಪದಕ್ಕೆ ರಾಜ ಮಹಾರಾಜರ ಕಥೆ ಎಂದು ಅರ್ಥಮಾಡಿದರೆ; ಆಯಾಕಾಲದ ರಾಜಮಹಾರಾಜರು ತಮ್ಮ ದುಷ್ಟ ಪ್ರವೃತ್ತಿಗಳು, ಅಹಂಕಾರ, ದುರಾಸೆ ಮುಂತಾದುವುಗಳ ಮೂಲಕ ಸಮಾಜದ ಮೇಲೆ ಹೇಗೆ ದಬ್ಬಾಳಿಕೆ ನಡೆಸಿದರು ಎಂಬುದರ ನಿರೂಪಣೆ ಎಂದಾದರೆ: ರಾಜಮಹಾರಾಜರ ಒಳ್ಳೆಯ ಮತು. ಕೆಟ್ಟ ಪ್ರವೃತ್ತಿಗಳ ಪರಿಣಾಮವು ಆಯಾಕಾಲದ ಸಮಾಜದ ಮೇಲೆ ಹೇಗೆ ಪ್ರತಿಕ್ರಿಯೆಯನ್ನು ಉಂಟುಮಾಡಿತು ಎಂಬುದರ ಚಿತ್ರವಾದರೆ - ಅಂತಹ ಇತಿಹಾಸವು ಭಾರತಕ್ಕೆ ದೊರಕಲೇ ಇಲ್ಲ ಎನ್ನಬಹುದು. ಆದರೆ ಭರತಖಂಡದ ಧಾರ್ಮಿಕ ಇತಿಹಾಸದ ಪ್ರತಿಯೊಂದು ಪಂಕ್ತಿಯೂ, ಅದರ ಕಾವ್ಯ, ತತ್ , ಮತ್ತು ಬಗೆಬಗೆಯ ವಿಜ್ಞಾನ ಶಾಸ್ತ್ರಗಳೂ ನಮಗೆ - ರಾಜರ ಚಕ್ರವರ್ತಿಗಳ ವಂಶ ಮತ್ತು ಚರಿತ್ರೆಯ ಘಟನೆಗಳಿಗೆಲ್ಲಕ್ಕಿಂತಲೂ ಹೆಚ್ಚಾಗಿ - ನಾಗರಿಕತೆಯ ಅರುಣೋದಯಕ್ಕೆ ಮುಂಚೆಯೇ - ಹಸಿವು ಬಾಯಾರಿಕೆ ಕಾಮ ಕ್ರೋಧ ಇವುಗಳಿಂದ ಪ್ರೇರೇಪಿತರಾಗಿ, ಪ್ರಕೃತಿ ಸೌಂದರ್ಯಗಳಿಂದ ಆಕರ್ಷಿತರಾಗಿ, ಬೇರೆ ಬೇರೆ ಭಾವಗಳಿಂದ ತಾಡಿತರಾಗಿ ಹಲವು ದಾರಿಗಳಲ್ಲಿ ನಡೆದು ಮುಂದೆ ಹೋಗಿ ನಮ್ಮ ಜನರು ಎಂತಹ ಪ್ರಖ್ಯಾತವಾದ ಸ್ಥಾನವನ್ನು ಸೇರಿದ್ದರು ಎಂಬುದನ್ನು ತೋರುವುವು. ಪ್ರಕೃತಿಯ ಮೇಲೆ ಹಲವು ಕಾಲ ಹೋರಾಡಿ ಪಡೆದ ಹಲವು ದಿಗ್ವಿಜಯದ ಪತಾಕೆಗಳು, ಇತ್ತೀಚೆಗೆ ಅದಕ್ಕೆ ವಿರೋಧವಾದ ಬಿರುಗಾಳಿ ಯೊಡನೆ ಹೋರಾಡಿ ಚೂರು ಚೂರಾಗಿದ್ದರೂ, ಪುರಾತನ ಭರತಖಂಡದ ಮಹಿಮೆಯನ್ನು ಸಾರುತ್ತಿರುವುವು. * ಈ ಜನಾಂಗವು ಮಧ್ಯ ಏಷ್ಯಾ, ಉತ್ತರ ಯೂರೋಪ್, ಅಥವಾ ಉತ್ತರ ಧ್ರುವದಿಂದ ಹೊರಟು, ಅಲ್ಲಿಂದ ಕ್ರಮೇಣ ದಕ್ಷಿಣಕ್ಕೆ ಬಂದು, ಕೊನೆಗೆ ಭರತ ಖಂಡದಲ್ಲಿ ನೆಲಸಿತೊ, ಅಥವಾ ಭರತಖಂಡವೇ ಅದರ ತವರೂ ಈಗ ಅದನ್ನು ಹೇಳುವುದಕ್ಕೆ ಸರಿಯಾದ ಪುರಾವೆಗಳಿಲ್ಲ. ಅಥವಾ ದೊಡ್ಡದೊಂದು ಜನಾಂಗವು ಭರತಖಂಡದಲ್ಲೂ ಅಥವಾ ಅದರ ಸಮಿಾಪದಲ್ಲೂ ಇದ್ದು ಕೆಲವು ಸ್ವಾಭಾವಿಕ ನಿಯಮಗಳಿಗೆ ಅನುಸಾರವಾಗಿ ಅಲ್ಲಿಂದ ಹೊರಟು ಯೂರೋಪ್ ಮುಂತಾದ ದೇಶಗಳಲ್ಲಿ</p>
<p>*<span class="en"> C.W, Vol. IV, P. 399</span></p>

<!-- 349-5/0428-->
<p>ನೆಲಸಿದರೆ, ಈ ಜನ ಬೆಳ್ಳಗಿದ್ದರೂ ಕಪ್ಪಗಿದ್ದರೂ, ನೀಲಿ ಕಣ್ಣಿನವರೋ ಅಥವಾ ಕಪ್ಪು ಕಣ್ಣಿನವರೊ, ಹೊಂಬಣ್ಣದ ಕೂದಲಿನವರೊ ಅಥವಾ ಕಪ್ಪು ಕೂದಲಿನವರೊ - ಇವುಗಳನ್ನೆಲ್ಲಾ ರುಜುವಾತು ಮಾಡುವುದಕ್ಕೆ ಸಾಕಷ್ಟು ಪ್ರಮಾಣಗಳು ಇಲ್ಲ. ಯೂರೋಪಿನ ಕೆಲವು ಭಾಷೆಗಳಿಗೂ ಸಂಸ್ಕೃತಕ್ಕೂ ಇರುವ ಸಂಬಂಧ ಒಂದೇ ಈಗ ಪ್ರಮಾಣವಾಗಿ ದೊರೆತಿರುವುದು. ಆಧುನಿಕ ಭಾರತದವರ ವಿಷಯದಲ್ಲಿಯೂ ಈಗ ಒಂದು ನಿರ್ಣಯಕ್ಕೆ ಬರುವುದಕ್ಕೂ ಹಾಗೆಯೇ ಕಷ್ಟ -ಈಗಿರುವವರು ಶುದ್ಧವಾಗಿ ಹಿಂದಿನ ವಂಶಕ್ಕೆ ಸೇರಿದವರೆ, ಅಥವಾ ಇವರ ರಕ್ತದಲ್ಲಿ ಹಿಂದಿನವರ ರಕ್ತದ ಅಂಶ ಎಷ್ಟು ಭಾಗ ಇದೆ ಅಥವಾ ಈಗಿನ ಜನಾಂಗಗಳಲ್ಲಿ ಅದು ಏನಾದರು ಇರುವುದೆ - ಇವನ್ನೆಲ್ಲಾ ಖಚಿತವಾಗಿ ಹೇಳಲು ಸಾಧ್ಯವಿಲ್ಲ.</p>
<p>ಹೇಗಾದರೂ ಆಗಲಿ, ಈ ಅನಿರ್ದಿಷ್ಟತೆಯಿಂದ ನಮಗೆ ಹೆಚ್ಚಿನ ನಷ್ಟವೇನೂ ಆಗುವುದಿಲ್ಲ. ಆದರೆ ನಾವು ಒಂದು ಅಂಶವನ್ನು ನೆನಪಿಡಬೇಕಾಗಿದೆ. ಯಾವ ಜನಾಂಗದ ಮೇಲೆ ನಾಗರಿಕತೆಯ ಪ್ರಥಮ ಕಿರಣಗಳು ಬಿದ್ದ ವೊ, ಎಲ್ಲಿ ಮಹದಾಲೋಚನೆಗಳು ಮೊದಲು ಪೂರ್ಣ ಮಹಿಮೆಯಿಂದ ಪ್ರಾರಂಭವಾದುವೊ, ಆ ಪುರಾತನ ಹಿಂದೂ ಸಂಸ್ಕೃತಿಗೆ ಸೇರಿದವರು ನಾವು, ಆ ಭಾವನೆಗಳು ನಮಗೆ ಸೇರಿದವು ಎಂದು ಹೇಳಿಕೊಳ್ಳುವಂತಹ ನೂರಾರು ಜನ, ಸಹಸ್ರಾರು ಜನ ಭರತಖಂಡದ ಮಕ್ಕಳು ಇರುವರು. ಈ ಪರ್ವತ ನದಿ ಸಮುದ್ರಗಳನ್ನು ದಾಟಿ, ಕಾಲದೇಶದ ಆತಂಕಗಳನ್ನು ಗಮನಿಸದೆ ಭಾರತೀಯ ಭಾವ ರಕ್ತವು, ಬೇರೆ ಬೇರೆ ದೇಶಗಳ ನಾಡಿಗಳಲ್ಲಿ ಪ್ರತ್ಯಕ್ಷವಾಗಿಯೋ ಪರೋಕ್ಷವಾಗಿಯೋ ಈಗಲೂ ಹರಿಯುತ್ತಿದೆ. ಬಹುಶಃ ವಿಶ್ವವ್ಯಾಪಿಯಾದ ಪುರಾತನ ಭಾವನೆಯ ಬಹು ಅಂಶಕ್ಕೆ ನಾವು ಹಕ್ಕುದಾರರಾಗಿರಬಹುದು.</p>
<p>ಮೆಡಿಟರೇನಿಯನ್ ಸಮುದ್ರದ ಪೂರ್ವಭಾಗದಲ್ಲಿ ಮತ್ತೊಂದು ಸಣ್ಣ ದೇಶವಿತ್ತು. ಪ್ರಕೃತಿಯಿಂದ ಅಲಂಕೃತವಾಗಿ ಅದು ನೋಡಲು ಅಂದವಾಗಿತ್ತು. ಹಾರದಂತಿರುವ ಸುಂದರವಾದ ದ್ವೀಪಸ್ತೋಮಗಳಿಂದ ಆವೃತವಾಗಿತ್ತು. ಅಲ್ಲಿ ಒಂದು ಜನಾಂಗವಿತ್ತು. ಅದರ ಜನಸಂಖ್ಯೆ ಕಡಿಮೆ. ಆದರೆ ಅವರ ಶೀಲ ಆಕರ್ಷಕವಾಗಿತ್ತು. ಗಟ್ಟಿಮುಟ್ಟಾದ ದೀರ್ಘದೇಹಿಗಳು, ಹಗುರ ಮೈಕಟ್ಟು, ಆದರೂ ಪ್ರಯತ್ನಶೀಲತೆಯ ಮತ್ತು ಸ್ಥಿರವಾದ ಬುದ್ದಿಯುಳ್ಳವರು. ಪ್ರಪಂಚದಲ್ಲಿ ಸುಂದರವಾದುವುಗಳನ್ನು ಸೃಷ್ಟಿಸುವುದರಲ್ಲಿ ಯಾರೂ ಇವರನ್ನು ಮಾರುವಂತಿರಲಿಲ್ಲ. ಅದ್ಭುತವಾದ ವ್ಯವಹಾರಜ್ಞಾನ ಮತ್ತು ಬುದ್ಧಿಶಕ್ತಿಯಿಂದ ಕೂಡಿದ್ದರು ಅವರು. ಇತರ ಪುರಾತನ ದೇಶಗಳು ಇವರನ್ನು ಯವನರೆಂದು ಕರೆದರು. ಆದರೆ ಅವರು ತಮ್ಮನ್ನು ಗ್ರೀಕರು ಎಂದು ಹೇಳಿಕೊಳ್ಳುತ್ತಿದ್ದರು. ಮಾನವ ಕೋಟಿಯ ಇತಿಹಾಸದಲ್ಲಿ, ಕ್ರಿಯೋನ್ಮುಖರಾದ ಅಲ್ಪ ಮಂದಿಯನ್ನೊಳಗೊಂಡ ಈ ಜನಾಂಗವು ಅಸದೃಶವಾದ ಉದಾಹರಣೆಯಾಗಿದೆ. ಎಲ್ಲಿಯಾದರೂ, ಯಾವ ದೇಶದಲ್ಲಿಯಾದರೂ ಇದುವರೆಗೆ ಬಾಹ್ಯ ವಿಜ್ಞಾನದಲ್ಲಿ - ಸಮಾಜ, ಮಿಲಿಟರಿ, ರಾಜಕೀಯ, ಶಿಲ್ಪ ಕಲೆ ಇತ್ಯಾದಿಗಳಲ್ಲಿ - ಏನಾದರೂ ಪ್ರಗತಿ ಆಗಿದ್ದರೆ - ಅಲ್ಲಿ ಪುರಾತನ ಗ್ರೀಕರ ಪ್ರಭಾವ</p>

<!-- 349-5/0429-->

<p>ಬಿದ್ದಿದೆ. ಪುರಾತನ ಕಾಲದ ವಿಚಾರವನ್ನು ನಾವು ಬಿಟ್ಟುಬಿಟ್ಟರೂ, ಆಧುನಿಕ ಕಾಲದಲ್ಲಿಯೂ ಈ ಯವನ ಗುರುಗಳನ್ನು ಅನುಸರಿಸಿ ಬಂಗಾಳಿಗಳಾದ ನಾವು ಹೆಮ್ಮೆ ಪಡುತ್ತೇವೆ. ಅದರಿಂದ ನಾವು ವಿದ್ಯಾವಂತರೆಂದು ಹೆಮ್ಮೆ ಪಡುತ್ತೇವೆ. ಕಳೆದ ಐವತ್ತು ವರುಷಗಳಿಂದ ಯೂರೋಪಿನ ಸಾಹಿತ್ಯದ ಮೂಲಕ ಬಂದ ಗ್ರೀಕರ ಬೆಳಕೇ ನಮ್ಮ ಮನೆಗಳಲ್ಲಿ ಶೋಭಿಸುತ್ತಿದೆ. ಈಗಿನ ಕಾಲದಲ್ಲಿ ಯೂರೋಪಿನವರೆಲ್ಲ ಪ್ರತಿಯೊಂದು ದೃಷ್ಟಿಯಿಂದಲೂ ಪುರಾತನ ಗ್ರೀಕರ ಶಿಷ್ಯರಾಗಿರುವರು, ನಿಜವಾಗಿಯೂ ಅವರ ವಂಶಜರಾಗಿರುವರು. ಒಬ್ಬ ಇಂಗ್ಲೆಂಡಿನ ಜ್ಞಾನಿಯು ಯಾವುದನ್ನು ಪ್ರಕೃತಿ ಸೃಷ್ಟಿಸಿಲ್ಲವೊ ಅದೆಲ್ಲ ಗ್ರೀಕರ ಸೃಷ್ಟಿ'' ಎಂದಿರುವನು. - ಈ ಆರ್ಯ ಮತ್ತು ಯವನರೆಂಬ ಅದ್ಭುತವಾದ ನದಿಗಳು ಬೇರೆ ಬೇರೆ ದೇಶಗಳಲ್ಲಿ ಮತ್ತು ಬೆಟ್ಟಗಳಲ್ಲಿ ಉದಿಸಿ ಹರಿಯುತ್ತಿದ್ದರೂ ಕೆಲವು ವೇಳೆ ಅದರೊಳಗೆ ಪರಸ್ಪರ ಸಂಬಂಧಗಳು ಆಗುತ್ತಿದ್ದವು. ಎಂದು ಹಾಗೆ ಆದವೊ, ಆಗ ಅದ್ಭುತವಾದ ಆಧ್ಯಾತ್ಮಿಕ ಮತ್ತು ಬೌದ್ಧಿಕ ಪ್ರತಿಕ್ರಿಯೆಗಳು ಸಮಾಜದಿಂದ ಉತ್ಪನ್ನವಾಗುತ್ತಿದ್ದವು. ಇವು ನಾಗರಿಕತೆಯ ವಲಯವನ್ನು ವಿಸ್ತಾರಮಾಡಿ ಮಾನವರೆಲ್ಲ ಒಂದು ವಿಶ್ವ ಕುಟುಂಬಕ್ಕೆ ಸೇರಿದವರು ಎಂಬುದನ್ನು ಶ್ರುತಪಡಿಸುತ್ತವೆ.</p>
<p>ಒಂದುಸಲ, ಬಹಳ ಪೂರ್ವಕಾಲದಲ್ಲಿ ಭರತಖಂಡದ ತತ್ತ್ವಚಿಂತನೆಯು ಗ್ರೀಕ್ ಶಕ್ತಿಯೊಂದಿಗೆ ಸಂಘಟಿಸಿದಾಗ ಪರ್ಸಿಯ, ರೋಮ್ ಮತ್ತು ಇತರ ಚಕ್ರಾಧಿಪತ್ಯಗಳ ಉದಯಕ್ಕೆ ಕಾರಣವಾಯಿತು. ಅಲೆಕ್ಸಾಂಡರನ ದಂಡಯಾತ್ರೆ ಆದಮೇಲೆ ಯವನ ಮತ್ತು ಆರ್ಯ ಪ್ರವಾಹಗಳು ಸಮ್ಮಿಳಿತವಾಗಿ ದೊಡ್ಡ ಆಧ್ಯಾತ್ಮಿಕ ಅಲೆಯಾಗಿ, ಕ್ರೈಸ್ತ ಧರ್ಮವೇ ಮುಂತಾದುವುಗಳಂತೆ ಪ್ರಪಂಚದ ಅರ್ಧಭಾಗವನ್ನೆ ಆವರಿಸಿತು.ಮತ್ತೊಂದು ಸಲ ಹೀಗೆ ಆದ ಸಮ್ಮೇಳನದಿಂದ ಅರೇಬಿಯಾ ದೇಶವು ಅಭಿವೃದ್ದಿ ಹೊಂದಿ ಆಧುನಿಕ ಯೂರೋಪಿನ ನಾಗರಿಕತೆಗೆ ಆಧಾರ ಭೂಮಿಯಾಯಿತು. ಬಹುಶಃ ನಮ್ಮ ಕಾಲದಲ್ಲಿ ಈ ಎರಡು ಪ್ರವಾಹಗಳು ಪುನಃ ಸಂಧಿಸುತ್ತಿವೆ. ಈಗ ಆ ಕೇಂದ್ರವೇ ಭರತಖಂಡ.</p>
<p>ಭರತಖಂಡದ ವಾತಾವರಣವು ಶಾಂತಿ ಜೀವನಕ್ಕೆ ಸಹಕಾರಿಯಾಗಿದೆ. ಯವನನ ಸ್ವಭಾವವಾದರೋ ಶಕ್ತಿಯ ನಿರಂತರ ಅಭಿವ್ಯಕ್ತಿ. ಒಬ್ಬನ ಸ್ವಭಾವ ತೀವ್ರ ಧ್ಯಾನಮಗ್ನತೆ, ಮತ್ತೊಬ್ಬನ ಸ್ವಭಾವವು ಕುಶಲತೆಯಿಂದ ಕೂಡಿದ ಕಾರ್ಯಗಳಲ್ಲಿ ಅವನ ಅದಮ್ಯ ಶಕ್ತಿ ವ್ಯಕ್ತವಾಗುವಂತೆ ಮಾಡುವುದು. ಒಬ್ಬನ ಆದರ್ಶ ತ್ಯಾಗ, ಮತ್ತೊಬ್ಬನ ಆದರ್ಶ ಭೋಗ, ಒಬ್ಬನ ಶಕ್ತಿಯೆಲ್ಲ ಅಂತರ್ಮುಖವಾಗಿರುವುದು, ಮತ್ತೊಬ್ಬನ ಶಕ್ತಿಯೆಲ್ಲ ಬಹಿರ್ಮುಖವಾಗಿರುವುದು. ಒಬ್ಬನ ವಿದ್ಯೆ ಆತ್ಮಜ್ಞಾನಕ್ಕೆ ಸಂಬಂಧಿಸಿದ್ದು, ಮತ್ತೊಬ್ಬನ ವಿದ್ಯೆಯಾದರೂ ಕ್ಷಣಿಕ ಪ್ರಪಂಚಕ್ಕೆ ಸಂಬಂಧಪಟ್ಟದ್ದು. ಒಬ್ಬ ಮೋಕ್ಷಕಾಮಿ, ಮತ್ತೊಬ್ಬ ಬಾಹ್ಯ ರಾಜಕೀಯ ಸ್ವಾತಂತ್ರ್ರಕಾಮಿ, ಒಬ್ಬನು ಪ್ರಪಂಚದಲ್ಲಿ ಐಶ್ವರ್ಯವನ್ನು ಸಂಗ್ರಹಿಸುವ ಕಡೆಗೆ ಗಮನವನ್ನೇ ಕೊಡುವುದಿಲ್ಲ. ಮತ್ತೊಬ್ಬನಾದರೋ ಈ ಪ್ರಪಂಚವನ್ನೇ ಸ್ವರ್ಗವನ್ನಾಗಿ ಮಾಡಬೇಕೆಂದು ಆಶಿಸುವನು. ಒಬ್ಬನು ಅನಂತ</p>

<!-- 349-5/0430-->
<p>ಶಾಂತಿಗಾಗಿ ಹಾತೊರೆಯುತ್ತ, ಕ್ಷಣಿಕ ಸುಖದ ಕಡೆಗೆ ಗಮನವನ್ನೇ ಕೊಡುವುದಿಲ್ಲ. ಮತ್ತೊಬ್ಬನು ಅನಂತ ಆನಂದವನ್ನು ಅನುಮಾನಿಸುತ್ತ ಅಥವಾ ತನಗೆ ಅದು ಅತೀತವಾದುದೆಂದು ಅರಿತು, ಸಾಧ್ಯವಾದಷ್ಟು ಪ್ರಾಪಂಚಿಕ ಸುಖಗಳನ್ನು ಸಂಗ್ರಹಿಸಲು ಯತ್ನಿಸುವನು. ..</p>
<p>ಈಗಿನ ಕಾಲದಲ್ಲಿ ಈ ಎರಡು ಆದರ್ಶದ ಜನರೂ ಇಲ್ಲ; ಅವರ ದೈಹಿಕ ಮತ್ತು ಮಾನಸಿಕ ಪುತ್ರರು, ಅವರ ಕೃತಿ ಮತ್ತು ಭಾವನೆಗಳು ಮಾತ್ರ ಇವೆ.</p>
<p>ಯೂರೋಪ್ ಮತ್ತು ಅಮೆರಿಕಾ ದೇಶೀಯರೇ ಈಗಿನ ಕಾಲದ ಯವನರ ಮಕ್ಕಳು ತಮ್ಮ ಪೂರ್ವಜರಿಗೆ ಕೀರ್ತಿಯನ್ನು ತರುವಂಥವರು. ಆದರೆ ಈಗಿನ ಕಾಲದ ಭರತಖಂಡದ ನಿವಾಸಿಗಳಾದರೋ ಆರ್ಯ ಕುಲಕ್ಕೆ ಕೀರ್ತಿಯನ್ನು ತರುವಂಥವರಲ್ಲ. ಹೇಗೆ ಬೂದಿಯ ಒಳಗೆ ಬೆಂಕಿಯು ಸುಪ್ತಾವಸ್ಥೆಯಲ್ಲಿರುವುದೋ ಹಾಗೆಯೇ ಪೂರ್ವಜರ ಬೆಂಕಿಯು ಆಧುನಿಕ ಭಾರತೀಯನ ಸುಪ್ತ ಚೈತನ್ಯದಲ್ಲಿದೆ. ಪರಮೇಶ್ವರನ ಅನುಗ್ರಹದಿಂದ ಕಾಲಕ್ರಮೇಣ ಇದು ವ್ಯಕ್ತವಾಗುವುದರಲ್ಲಿ ಸಂದೇಹವಿಲ್ಲ.</p>
<p>ಪೂರ್ವಜರ ಅಗ್ನಿ ವ್ಯಕ್ತವಾದಾಗ ಅದು ಯಾವ ರೀತಿಯಲ್ಲಿ ಪರಿಣಾಮ ಕಾರಿಯಾಗುವುದು?</p>
<p>ವೇದಗಳ ಕಾಲದ ಅಗ್ನಿಕುಂಡದಿಂದ ಏಳುವ ಧೂಮತರಂಗಗಳಿಂದ ಭರತಖಂಡದ ಆಕಾಶವೆಲ್ಲ ಆವೃತವಾಗುವುದೆ? ಅಥವಾ ರಂತಿದೇವನ ವೈಭವದಂತೆ ಯಾಗ ಯಜ್ಞಗಳಲ್ಲಿ ಪ್ರಾಣಿಬಲಿಯ ರಕ್ತದಿಂದ ಆಚ್ಛಾದಿತವಾಗುವುದೇ? ಗೋಮೇಧ, ಅಶ್ವಮೇಧ, ನಿಯೋಗ ಮುಂತಾದ ಆಚಾರಗಳು ಪುನಃ ಭರತಖಂಡದಲ್ಲಿ ಆರಂಭವಾಗುವುವೇ? ಅಥವಾ ಬೌದ್ಧರ ಪ್ರಚಾರದ ಮಹಾ ಪ್ರವಾಹದಿಂದ ಭರತಖಂಡವೆಲ್ಲ ವಿಹಾರಗಳಿಂದ ತುಂಬಿ ತುಳುಕಾಡುವುದೆ? ಹಿಂದಿನಂತೆ ಮನುವಿನ ನಿಯಮಗಳು ಪುನಃ ಭರತಖಂಡದಲ್ಲಿ ಬರುತ್ತವೆಯೆ? ಅಥವಾ ಈಗಿನ ಕಾಲದಲ್ಲಿ ಇರುವ ದೇಶಾಚಾರಕ್ಕೆ ತಕ್ಕಂತಹ ಯಾವ ಆಹಾರವನ್ನು ತೆಗೆದುಕೊಳ್ಳಬೇಕು ಅಥವಾ ತೆಗೆದುಕೊಳ್ಳಬಾರದು ಎಂಬುದೇ ದೇಶದಲ್ಲೆಲ್ಲಾ ಪ್ರಬಲವಾಗಿ ಬೆಳೆಯುವುದೆ ? ಜಾತಿಪದ್ಧತಿ ಇರಬೇಕೆ? ಮನುಷ್ಯ ಯಾವ ವರ್ಣದಲ್ಲಿ ಹುಟ್ಟಿರುವನು ಎಂಬುದರ ಮೇಲೆ ಮಾತ್ರ ಅದು ನಿಲ್ಲುವುದೆ ಅಥವಾ ಅವನ ಗುಣ ಮತ್ತು ಕರ್ಮದ ಮೇಲೆ ನಿರ್ಣಯಿಸಲ್ಪಡಬೇಕೆ? ಮತ್ತು ಆ ಜಾತಿ ಪದ್ಧತಿ ಬಂಗಾಳದಲ್ಲಿರುವಂತೆ, ಯಾವ ಆಹಾರವನ್ನು ಮುಟ್ಟಬೇಕು ಮತ್ತು ಮುಟ್ಟಬಾರದು ಎಂಬುದು ಆಹಾರವನ್ನು ಮುಟ್ಟುವ ಮನುಷ್ಯನ ಗುಣಾವಗುಣಗಳ ಮೇಲೆ ನಿಲ್ಲುವುದೋ ಅಥವಾ ಅದು ಮದ್ರಾಸಿನಲ್ಲಿರುವಂತೆ ಮತ್ತೂ ಕಟ್ಟುನಿಟ್ಟಿನಿಂದ ಕೂಡಿರುವುದೋ ? ಅಥವಾ ಪಂಜಾಬಿನಲ್ಲಿರುವಂತೆ ಆಹಾರದ ಮೇಲೆ ಯಾವ ವಿಧಿನಿಷೇಧಗಳೂ ಇರುವುದಿಲ್ಲವೊ? ಮದುವೆಯಲ್ಲಿ ಮನುವಿನ ಕಾಲದಲ್ಲಿದ್ದಂತೆ ಮತ್ತು ಈಗಲೂ ನೇಪಾಳದಲ್ಲಿರುವಂತೆ ಅನುಲೋಮವಿರಬೇಕೆ ಅಥವಾ ಬಂಗಾಳ ಮತ್ತು ಇತರ ದೇಶಗಳಲ್ಲಿರುವಂತೆ ಇದು ಯಾರೋ ಕೆಲವು ವರ್ಣದವರಿಗೆ ಮಾತ್ರ ಹಾಗೆ ಮಾಡಲು ಅವಕಾಶವಿರಬೇಕೆ?</p>

<!-- 349-5/0431-->

<p>ಇವುಗಳಿಗೆಲ್ಲ ಸಮರ್ಪಕವಾದ ಉತ್ತರವನ್ನು ಕೊಡುವುದು ಬಹಳ ಕಷ್ಟ. ಬೇರೆ ಬೇರೆ ದೇಶದ ಭಾಗಗಳಲ್ಲಿ ಬೇರೆ ಬೇರೆ ಆಚಾರಗಳು ಜಾರಿಯಲ್ಲಿರುವುದರಿಂದ ಸಮಸ್ಯೆಯು ಮತ್ತೂ ಜಟಿಲವಾಗುವುದು. ಅದೊಂದೇ ಅಲ್ಲ, ದೇಶದ ಬೇರೆ ಬೇರೆ ಭಾಗಗಳಲ್ಲಿ ಮತ್ತು ವರ್ಣಗಳಲ್ಲಿ ಮತ್ತು ವಂಶಗಳಲ್ಲಿ ಬೇರೆ ಬೇರೆ ಆಚಾರಗಳಿವೆ. ಅಲ್ಲದೆ ದೇಶದ ಒಂದೇ ಭಾಗದಲ್ಲಿಯೂ ಬೇರೆ ಬೇರೆ ಜಾತಿ ಮತ್ತು ಕುಟುಂಬಗಳಲ್ಲಿ ಅತ್ಯಂತ ಭಿನ್ನವಾದ ಆಚಾರ ವಿಚಾರಗಳಿವೆ. ಹಾಗಾದರೆ ಇದು ಹೇಗಿರಬೇಕು ?</p>
<p>ನಮಗೆ ಇಂದು ಬೇಕಾಗಿರುವುದು ನಮ್ಮಲ್ಲಿ ಯಾವುದು ಇಲ್ಲವೋ ಅದು. ಬಹುಶಃ ನಿಮ್ಮ ಪೂರ್ವಿಕರಲ್ಲಿಯೂ ಇಲ್ಲದುದು ನಮಗೆ ಇಂದು ಬೇಕಾಗಿರುವುದು. ಅದೇ ಯಾವುದು ಯವನರಲ್ಲಿತ್ತೊ ಅದು. ಜೀವನ ಸ್ಪಂದನದಿಂದ ಅದು ಪ್ರಚೋದಿತವಾಗಿ ಯೂರೋಪಿನ ಮಹಾಯಂತ್ರದ ಮೂಲಕ ಅದು ವೇಗವಾಗಿ ಅವ್ಯಾಹತವಾಗಿ ಬರುತ್ತಿದೆ. ಆ ಅದ್ಭುತವಾದ ಶಕ್ತಿಯ ವಿದ್ಯುತ್ ಪ್ರಭಾವ ಇಡೀ ಪ್ರಪಂಚವನ್ನು ಉಜೀವನಗೊಳಿಸುತ್ತಿದೆ. ನಮಗೆ ಅದು ಬೇಕು, ನಮಗೆ ಆ ಶಕ್ತಿಬೇಕು, ಆ ಸ್ವಾತಂತ್ರ್ಯ ಪ್ರೇಮ ಬೇಕು; ಸ್ವಾವಲಂಬನ ಬೇಕು; ಅಚಲವಾದ ಧೈರ್ಯ ಬೇಕು; ಕರ್ಮಕೌಶಲ ಬೇಕು; ಒಂದೇ ಉದ್ದೇಶ ಸಾಧಕರನ್ನೆಲ್ಲ ಒಂದುಗೂಡಿಸುವ ಐಕ್ಯತೆ ಬೇಕು, ನಾವು ಈಗಿರುವ ಸ್ಥಿತಿಗಿಂತ ಉತ್ತಮರಾಗಬೇಕು ಎಂಬ ತೀವ್ರದಾಹ ನಮ್ಮಲ್ಲಿರಬೇಕು. ಯಾವಾಗಲೂ ಗತಕಾಲದ ವೈಭವವನ್ನೇ ಮೆಲುಕು ಹಾಕುವುದನ್ನು ಸ್ವಲ್ಪ ಕಡಿಮೆಮಾಡಿ, ವಿಶಾಲವಾದ ಭವಿಷ್ಯಜೀವನದ ಚಿತ್ರವನ್ನು ಕಲ್ಪಿಸಿಕೊಳ್ಳಬೇಕು. ಆಪಾದಮಸ್ತಕವೂ ನಮ್ಮ ನಾಡಿನಾಡಿಯಲ್ಲಿ ಪ್ರಚಂಡ ರಜೋಗುಣ ಹರಿಯಬೇಕು.</p>
<p>ತ್ಯಾಗಕ್ಕಿಂತ ನಮಗೆ ಯಾವುದು ಹೆಚ್ಚು ಶಾಂತಿಯನ್ನು ನೀಡಬಲ್ಲದು? ಅನಂತ ವಸುವಿನೊಂದಿಗೆ ಹೋಲಿಸಿದರೆ ಅಲ್ಪ ಕ್ಷಣಿಕ ವಸ್ತು ಕೆಲಸಕ್ಕೆ ಬಾರದುದು. ಇದರಲ್ಲಿ ಸಂಶಯವೇ ಇಲ್ಲ. ಸತ್ಯಗುಣಕ್ಕಿಂತ ಹೆಚ್ಚು ಶಕ್ತಿಯನ್ನು ನಮಗೆ ಯಾವುದು ನೀಡಬಲ್ಲದು? ಎಲ್ಲಾ ವಿದ್ಯೆಗಳನ್ನೂ ಆತ್ಮವಿದ್ಯೆಯೊಂದಿಗೆ ಹೋಲಿಸಿ ನೋಡಿದಾಗ ಅವು ಅವಿದ್ಯೆ ಎಂಬುದೇನೋ ನಿಜ. ಆದರೆ ಒಂದು ಪ್ರಶ್ನೆ ನಾನು ಕೇಳುತ್ತೇನೆ. ಈ ಪ್ರಪಂಚದಲ್ಲಿ ಅಂತಹ ಗುಣವನ್ನು ಪಡೆಯುವುದಕ್ಕೆ ಎಷ್ಟು ಜನರು ಅರ್ಹರಾಗಿರುವರು? ಈ ಭರತಖಂಡದಲ್ಲಿ ಎಷ್ಟು ಜನ ಅದಕ್ಕೆ ಸಿದ್ಧರಾಗಿರುವರು? ನಾನು ನನ್ನದು ಎಂಬುದನ್ನೆಲ್ಲಾ ತ್ಯಜಿಸುವಂತಹ ಧೀರವ್ಯಕ್ತಿಗಳು ಪ್ರಪಂಚದಲ್ಲಿ ಎಷ್ಟು ಜನರು ಇರುವರು ? ಪ್ರಪಂಚದ ಭೋಗಗಳೆಲ್ಲ ಕ್ಷಣಿಕದಲ್ಲಿ ಕ್ಷಣಿಕ ವಸ್ತುಗಳು ಎಂಬ ಜ್ಞಾನವನ್ನು ಪಡೆದು ಎಷ್ಟು ಜನ ಧನ್ಯರಾಗಿರುವರು? ಭಗವಂತನ ಸೌಂದರ್ಯ ಮತ್ತು ಮಹಿಮೆಯನ್ನು ಧ್ಯಾನಿಸುತ್ತಾ, ತನ್ನ ದೇಹವನ್ನೂ ಮರೆಯುವಂತಹ ಉದಾರಿಗಳು ಎಷ್ಟು ಜನ ನಮ್ಮಲ್ಲಿ ಇರುವರು ? ಹೀಗೆ ಇರುವವರನ್ನು ಭರತಖಂಡದಲ್ಲಿರುವ ಜನಸಂಖ್ಯೆಗೆ ಹೋಲಿಸಿದರೆ ಅವರು ಬಹಳ ಕಡಿಮೆ. ಎಲ್ಲೋ ಕೆಲವು ಜನ ತಮ್ಮ ಗುರಿಯನ್ನು ಸೇರುವುದಕ್ಕಾಗಿ ಕೋಟ್ಯಂತರ ಸ್ತ್ರೀಪುರುಷರು ಆಧುನಿಕ ಸಮಾಜ ಮತ್ತು ಧರ್ಮದ ಗಾಲಿಗಳಿಗೆ ಸಿಕ್ಕಿ ನುಚ್ಚುನೂರಾಗಬೇಕೆ?</p>

<!-- 349-5/0432-->
<p>ತ ಪ ಸ್ತು</p>
<p>- ಹೀಗೆ ಸಿಕ್ಕಿ ನುಚ್ಚು ನೂರಾಗುವುದರಿಂದ ಏನ್ನು ಒಳ್ಳೆಯದಾಗುವುದು.? ಸತ್ತ್ವಗುಣದ ಸೋಗಿನಲ್ಲಿ ದೇಶವು ಬರಬರುತ್ತ ತಮೋಗುಣದ ಆಳಕ್ಕೆ ಹೋಗುತ್ತಿರು ವುದನ್ನು ನೀವು ನೋಡಲಾರಿರಾ? ಕೆಲಸಕ್ಕೆ ಬಾರದ ಬುದ್ಧಿಹೀನನೂ ಕೂಡ ತಾನು ಮಹಾಸುಜ್ಞಾನಿಯಂತೆ ಕಾಣಿಸಿಕೊಳ್ಳಲು, ಎಲ್ಲ ವಿಧವಾದ ಶಾರೀರಿಕ ಮತ್ತು ಮಾನಸಿಕ ಸ್ಥಿತಿಗಿಂತ ಮೇಲಾದ ಅವಸ್ಥೆ ಅದು ಎಂದು ಹೇಳಿಕೊಂಡು ತನ್ನ ಮೌಡ್ಯವನ್ನು ಮರೆಮಾಚಲು ಯತ್ನಿಸುವನು. ಹುಟ್ಟು ಸೋಮಾರಿಯಾದವನು, ತಾನು ಕರ್ಮಮಾಡಲು ಅಯೋಗ್ಯ ಎಂಬುದನ್ನು ಮರೆಮಾಚಲು ತ್ಯಾಗವನ್ನು ನಟಿಸುವನು. ಅತ್ಯಂತ ರಾಕ್ಷಸೀ ವ್ಯಕ್ತಿಗಳು ಧರ್ಮದ ಅಂಗ ವಾದ</p>
<p>ಒಂದು</p>
<p>ವಿಧವಾದ ಅದು ಎಂದು ಸೋಗುಹಾಕಿ ತಮ್ಮ ಕ್ರೌರ್ಯವನ್ನು ಮರೆಮಾಚಲು ಯತ್ನಿಸುವರು. ಯಾರಿಗೂ ತಮ್ಮಲ್ಲಿರುವ ಅಯೋಗ್ಯತೆ ಗೊತ್ತಿಲ್ಲ, ಆದರೆ ಪ್ರತಿಯೊಬ್ಬನೂ ಇತರರಲ್ಲಿ ತಪ್ಪು ಕಂಡುಹಿಡಿಯಲು ಸದಾ ಸಿದ್ಧನಾಗಿರುವನು. ಎಲ್ಲಿ ಜ್ಞಾನವು ಕೆಲವು ಗ್ರಂಥಗಳನ್ನು ಕಂಠ ಪಾಠ ಮಾಡುವುದಾಗಿದೆಯೊ, ಪ್ರತಿಭೆ ಮತ್ತೊಬ್ಬರ ಭಾವನೆಯನ್ನು ಮೆಲುಕುಹಾಕುವುದಾಗಿದೆಯೊ, ನಮ ಶ್ರೇಷವಾದ ಮಹಿಮೆ ನಮ್ಮ ಪೂರ್ವಿಕರ ಹೆಸರನ್ನು ಇಟ್ಟುಕೊಳ್ಳುವುದರಲ್ಲೇ ಇದೆಯೋ, ಇದನ್ನು ನೋಡಿದರೆ ನಮ್ಮ ದೇಶ ದಿನಕಳೆದಂತೆ ತಮಸ್ಸಿನ ಆಳದಲ್ಲಿ ಮುಳುಗುತ್ತಿದೆ ಎಂಬುದನ್ನು ತೋರಲು ಬೇರೆ ಕಾರಣಗಳು ಬೇಕೇನು?</p>
<p>ಆದಕಾರಣ ಸತ್ತ್ವಗುಣವು ನಮ್ಮಿಂದ ಬಹಳ ದೂರದಲ್ಲಿದೆ. ನಮ್ಮಲ್ಲಿ ಯಾರು ಇನ್ನೂ ಆ ಸ್ಥಿತಿಗೆ ಯೋಗ್ಯರಾಗಿಲ್ಲವೊ, ಮುಂದೆ ಆಗಬಲ್ಲೆವೆಂದು ಆಶಿಸುವರೊ, ಮುಂದೆ ಆ ಸತ್ಯಗುಣವನ್ನು ಪಡೆಯುವುದಕ್ಕೆ ಅವರಿಗೆ ಈಗ ಪ್ರಚಂಡವಾದ ರಜೋಗುಣವು ಅತ್ಯಂತ ಆವಶ್ಯಕವಾಗಿದೆ. ರಜೋಗುಣದ ಮೂಲಕ ಸಾಗಿಹೋದಲ್ಲದೆ, ಅವರು ಶುದ್ಧ ಸತ್ಯಗುಣದ ಸ್ಥಿತಿಯನ್ನು ಪಡೆಯಲು ಸಾಧ್ಯವೆ? ಯಾರು ಮುಂಚೆ ಪ್ರಪಂಚದ ಭೋಗವನ್ನು ಪೂರೈಸಿಕೊಂಡಿಲ್ಲವೋ ಅವನು ದೇವರೊಡನೆ ಯೋಗವನ್ನು . ಹೇಗೆ ಪಡೆಯಬಲ್ಲ ? ಭೋಗವಸ್ತುಗಳ ಮೇಲೆ ಜುಗುಪ್ಪೆ ಬಂದಲ್ಲದೆ ವೈರಾಗ್ಯ ಹೇಗೆ ಬರಬಲ್ಲದು?</p>
<p>ತಾಳೆಮರವು ಹತ್ತಿಕೊಂಡೊಡನೆಯೇ ಬಹಳ ಬೇಗ ಅದರ ಬೆಂಕಿ ಆರಿಹೋಗುವಂತೆ ರಜೋಗುಣದ ಸ್ವಭಾವ ಬಹಳ ಬೇಗ ಮಾಯವಾಗುವುದರಲ್ಲಿ ಸಂದೇಹವಿಲ್ಲ. ಸತ್ಯ ಮತ್ತು ನಿತ್ಯ ಇವೆರಡೂ ಒಟ್ಟಿಗೇ ಇರುತ್ತವೆ. ಇವೆರಡೂ ಒಂದೇ ಎಂದು ಹೇಳಬಹುದು. ಯಾವ ದೇಶದಲ್ಲಿ ರಜೋಗುಣ ಅಧಿಕವಾಗಿರುವುದೋ ಅದು ದೀರ್ಘಕಾಲ ಬಾಳಲಾರದು. ಆದರೆ ಸತ್ಯಗುಣವಿರುವ ದೇಶವಾದರೂ ಎಂದೆಂದಿಗೂ ಇರುವುದು. ಚರಿತ್ರೆಯೇ ಇದಕ್ಕೆ ಸಾಕ್ಷಿಯಾಗಿದೆ.</p>
<p>ಭರತಖಂಡದಲ್ಲಿಯಾದರೋ ರಜೋಗುಣ ಇಲ್ಲವೆಂತಲೇ ಹೇಳಬಹುದು. ಹಾಗೆಯೇ ಪಾಶ್ಚಾತ್ಯ ದೇಶಗಳಲ್ಲಿ ಸತ್ಯ ಗುಣವೂ ಇಲ್ಲವೆಂತಲೇ ಹೇಳಬಹುದು. ಪಾಶ್ಚಾತ್ಯ ದೇಶಗಳ ನಿಜವಾದ ಜೀವನಕ್ಕೆ ಭರತಖಂಡದ ಶುದ್ಧ ಸತ್ಯಗುಣ ಅಥವಾ</p>

<!-- 349-5/0433-->

<p>ಪರಮಾರ್ಥ ಆವಶ್ಯಕ. ನಾವು ನಮ್ಮಲ್ಲಿರುವ ತಮೋಗುಣವನ್ನು ರಜೋಗುಣದಿಂದ ಹೋಗಲಾಡಿಸಿದಲ್ಲದೆ ನಮಗೆ ಯಾವ ಸೌಕರ್ಯವೂ ಇಹಲೋಕದಲ್ಲಿ ದೊರಕಲಾರದು ಎಂಬುದು ನಿಜ. ಮತ್ತು ನಮ್ಮ ಮುಂದಿನ ಜೀವನದ ಭವ್ಯವಾದ ಆದರ್ಶಕ್ಕೆ ಹೋರಾಡುವಾಗ ದಾಟಲು ಅಸಾಧ್ಯವಾದ ಆತಂಕಗಳು ಬರುವುವು ಎಂಬುದರಲ್ಲಿಯೂ ಸಂದೇಹವಿಲ್ಲ.</p>
<p>ಉದ್ಯೋಧನ (ವಂಗ ಮಾಸಪತ್ರಿಕೆ )ದ ಒಂದು ಗುರಿ ಮತ್ತು ಆದರ್ಶವೇ, ಸಾಧ್ಯವಾದಷ್ಟೂ ಈ ಎರಡು ಶಕ್ತಿಗಳೂ ಬೆರೆತು ಒಂದಾಗುವಂತೆ ಮಾಡುವುದು.</p>
<p>ಹೀಗೆ ಮಾಡುವುದರಲ್ಲಿ ಒಂದು ದೊಡ್ಡ ಅಪಾಯವಿದೆ ಎಂಬುದೇನೋ ನಿಜ. ಪಾಶ್ಚಾತ್ಯ ಆದರ್ಶದ ಮಹಾಪ್ರವಾಹದೆದುರಿಗೆ ಹಲವು ಶತಮಾನಗಳು ನಾವು ಬಹಳ ಕಷ್ಟಪಟ್ಟು ಸಂಪಾದಿಸಿದ ಅನರ್ಘವಾದ ರತ್ನಗಳೆಲ್ಲ ಕೊಚ್ಚಿಕೊಂಡು ಹೋಗಿ ಬಿಡಬಹುದು. ಹಾಗಾಗದಂತೆ ನೋಡಿಕೊಳ್ಳಬೇಕಾಗಿದೆ. ಈ ಪ್ರಚಂಡ ಸುಳಿಗೆ ಬಿದ್ದರೆ ಭರತಖಂಡವು ತನ್ನ ಆದರ್ಶವನ್ನು ಮರೆತು ಪ್ರಾಪಂಚಿಕ ವಸ್ತುಗಳನ್ನು ಪಡೆಯುವ ಹೋರಾಟದ ಕ್ಷೇತ್ರ ಆಗಬಹುದು. ನಮ್ಮ ಆಚರಣೆಗೆ ಒಗ್ಗದ, ಅಸಾಧ್ಯವಾದ ಪಾಶ್ಚಾತ್ಯರ ಆಚಾರ ವಿಚಾರಗಳನ್ನು ಅನುಸರಿಸಿ ನಾವು ನಮ್ಮ ಜನಾಂಗದ ಆಚಾರ ವಿಚಾರಗಳನ್ನೂ ಆದರ್ಶಗಳನ್ನೂ ಮರೆಯುವ ಸಂಭವ ಬರಬಹುದು. ಆಗ ಯಾವುದನ್ನು ನಾವು ಇಹ ಮತ್ತು ಪರಲೋಕಗಳಲ್ಲಿ ಅತ್ಯಂತ ಪವಿತ್ರವೆಂದು ಭಾವಿಸಿರುವೆವೋ ಅದನ್ನೆಲ್ಲಾ ಕಳೆದುಕೊಳ್ಳಬಹುದು.</p>
<p>ಈ ಅನರ್ಥ ಪರಂಪರೆಗಳಿಂದ ನಾವು ಪಾರಾಗಬೇಕಾದರೆ, ನಮ್ಮ ಅಮೂಲ್ಯವಾದ ಸಂಪತ್ತು ಎಂಬುದನ್ನು ಯಾವಾಗಲೂ ನಮ್ಮ ಕಣ್ಣ ಮುಂದೆ ಇಟ್ಟುಕೊಂಡಿರಬೇಕು. ಇದರಿಂದ ಜನಸಾಮಾನ್ಯರವರೆಗೆ ಪ್ರತಿಯೊಬ್ಬನೂ ತನ್ನ ಪೂರ್ವಿಕರ ಆಸ್ತಿ ಏನು ಎಂಬುದನ್ನು ಯಾವಾಗಲೂ ತಿಳಿದುಕೊಂಡಿರಬಹುದು. ನಾವು ಇದನ್ನು ಮಾಡುವುದಕ್ಕೆ ಪ್ರಯತ್ನಪಡಬೇಕು. ಜೊತೆಜೊತೆಗೆ ಬಾಹ್ಯ ಪ್ರಪಂಚದಿಂದ ಯಾವ ಯಾವ ಜ್ಞಾನ ಬರುವುದೋ ಅದನ್ನೆಲ್ಲಾ ಸ್ವೀಕರಿಸಲು ಸಿದ್ದರಾಗಿರಬೇಕು. ಜ್ಯೋತಿಯ ಕಿರಣಗಳು ಬರಲಿ, ಪ್ರಪಂಚದ ಚತುರ್ ದಿಕ್ಕುಗಳಿಂದಲೂ ಅವ್ಯಾಹತವಾದ ಮಳೆಹನಿಗಳಂತೆ ಅವು ನಮ್ಮ ಮೇಲೆ ಬೀಳಲಿ, ಪಾಶ್ಚಾತ್ಯ ದೇಶಗಳಿಂದ ಪ್ರಬಲವಾದ ಜ್ಞಾನಪ್ರವಾಹ ಭೋರ್ಗರೆದು ಇಲ್ಲಿಗೆ ಬರಲಿ - ಅದರಿಂದ ಏನು? ಯಾವುದು ದುರ್ಬಲ ವಾಗಿರುವುದೋ, ಯಾವುದು ಕೊಳೆತಿರುವುದೋ ಅದು ನಾಶವಾಗಬಹುದು. ಅದನ್ನು ಕಟ್ಟಿಕೊಂಡು ನಾವು ಏನು ಮಾಡಬೇಕು ? ಅದು ಹೋದರೆ ಹೋಗಲಿ, ಅದರಿಂದ ನಮಗೇನು ತೊಂದರೆ? ಯಾವುದು ಬಲವಾಗಿರುವುದೋ, ಶಕ್ತಿವರ್ಧಕವೋ ಅದೇ ಅಮೃತ - ಅದನ್ನು ಯಾರು ನಾಶಮಾಡಬಲ್ಲರು?</p>
<p>ಎಷ್ಟು ಚಿಲುಮೆಗಳು, ಭೋರ್ಗರೆದು ಬೀಳುತ್ತಿರುವ ಪ್ರವಾಹಗಳು, ನೀರ್ಗಲ್ಲಿನ ಝರಿಗಳು, ನಿರಂತರ ಹರಿಯುತ್ತಿರುವ ಹೊಳೆಗಳು, ನಿರಂತರ ತುಷಾರಮಂಡಿತ ಹಿಮಾಲಯ ಪರ್ವತದಿಂದ ಹರಿದು ಸಂಧಿಸಿ, ಗಂಗೆಯಾಗಿ, ದಿವಿಜನದಿಯಾಗಿ,</p>

<!-- 349-5/0434-->
<p>ಭೀಮನದಿಯಾಗಿ ಸಾಗರದ ಕಡೆಗೆ ಮುನ್ನುಗ್ಗುತ್ತಿವೆ! ಇದರಂತೆಯೆ ಬಗೆ ಬಗೆಯ ಭಾವನೆಗಳು ಮತ್ತು ಆಲೋಚನೆಗಳು, ಅಸಂಖ್ಯಾತ ಸಾಧುಪುರುಷರ ಹೃದಯದಿಂದ, ಹಲವು ದೇಶಗಳ ಪ್ರತಿಭಾನ್ವಿತರ ಮೆದುಳಿನಿಂದ ಜಿನುಗಿ ಬಂದು, ಈ ಕರ್ಮ ಭೂಮಿಯಾದ ಮತ್ತು ಮಾನವನ ಆಧ್ಯಾತ್ಮಿಕ ಪ್ರವೃತ್ತಿಯ ರಂಗಭೂಮಿಯಾದ ಭರತಖಂಡವನ್ನು ಆವರಿಸಿಕೊಂಡಿವೆ ! ನೋಡಿ ! ಇಂಗ್ಲೀಷರ ಸಾರ್ವಭೌಮತ್ವದಲ್ಲಿ, ವಿದ್ಯುತ್, ಹೊಗೆಯ ಬಂಡಿ, ಜಹಜು ಇವುಗಳ ಯುಗದಲ್ಲಿ, ಹಲವು ಬಗೆಯ ಭಾವನೆ, ಆಚಾರ, ವ್ಯವಹಾರ, ನೀತಿನಿಯಮಾವಳಿಗಳು ವಿದ್ಯುತ್ ವೇಗದಲ್ಲಿ ದೇಶದಲ್ಲೆಲ್ಲಾ ವ್ಯಾಪಿಸುತ್ತಿವೆ. ನೋಡಿ ! ಅಮೃತ ಬರುತ್ತಿದೆ, ಅದರ ಜೊತೆಗೇ ವಿಷವೂ ಬರುತ್ತಿದೆ. ಒಳ್ಳೆಯದೂ ಬರುತ್ತಿದೆ, ಕೆಟ್ಟದೂ ಬರುತ್ತಿದೆ. ಬೇಕಾದಷ್ಟು ರಕ್ತಪಾತ ಮತ್ತು ಉದ್ರಿಕ್ತ ಭಾವನೆಯಿಂದ ಕೂಡಿದ ವಿರೋಧವಿದೆ. ಈ ಪ್ರವಾಹವನ್ನು ತಡೆಗಟ್ಟುವುದಕ್ಕೆ ಹಿಂದೂ ಸಮಾಜದಲ್ಲಿ ಶಕ್ತಿ ಇಲ್ಲ. ಎಷ್ಟೇ ವಾಕ್ ಪ್ರತಿಭಟನೆಯನ್ನು ನಟಿಸಿದರೂ ಯಂತ್ರದಿಂದ ಪರಿಶುದ್ಧವಾಗಿ ಕೊಳವೆಗಳ ಮೂಲಕ ಬರುತ್ತಿರುವ ನೀರಿನಿಂದ ಹಿಡಿದು ಮೂಳೆಯ ಬೂದಿಯಿಂದ ಪರಿಶುದ್ದಿ ಮಾಡಿದ ಸಕ್ಕರೆಯವರೆಗೆ ಎಲ್ಲವನ್ನೂ ಸ್ವೀಕರಿಸುತ್ತಿರುವರು. ಕ್ರಮಕ್ರಮೇಣ ಶಾಸನಗಳ ಬಲಾತ್ಕಾರಕ್ಕೆ ಸಿಕ್ಕಿ ನಮ್ಮಲ್ಲಿದ್ದ ಹಲವು ಹಿಂದಿನ ಕಾಲದ ಆಚಾರಗಳೆಲ್ಲ ಬಿದ್ದು ಹೋಗುತ್ತಿವೆ. ಅದನ್ನು ತಡೆಗಟ್ಟುವುದಕ್ಕೆ ನಮಗೆ ಶಕ್ತಿಯಿಲ್ಲ. ಏಕೆ? ಸತ್ಯವು ನಿಜವಾಗಿಯೂ ದುರ್ಬಲವಾದುದೆ? 'ಸತ್ಯವೊಂದೇ ಜಯಿಸುವುದು, ಅವೃತವಲ್ಲ” - ವೇದಗಳ ಈ ಪವಿತ್ರ ಹೇಳಿಕೆ ಸುಳ್ಳೆ? ಅಥವಾ ಪಾಶ್ಚಾತ್ಯ ವಿದ್ಯೆ ಅಥವಾ ಅಧಿಕಾರದ ಬಿರುಗಾಳಿಗೆ ಸಿಕ್ಕಿ ತೂರಿ ಹೋದವುಗಳು ನಿಜವಾಗಿಯೂ ಸದಾಚಾರಗಳಾಗಿರಲಿಲ್ಲ, ಬರೀ ಅನಾಚಾರವಾಗಿತ್ತೋ ಯಾರಿಗೆ ಗೊತ್ತು? ನಾವು ಕೂಲಂಕಷವಾಗಿ ವಿಚಾರಿಸಬೇಕಾದ ವಿಷಯ ಇದು.</p>
<p>ನಿಃಸ್ವಾರ್ಥತೆಯಿಂದ ಕೂಡಿ ಬಹುಜನರ ಹಿತಕ್ಕೆ, ಬಹುಜನರ ಸುಖಕ್ಕೆ, ತಮ್ಮ ತಾಯ್ತಾಡನ್ನು ಪ್ರೀತಿಸುವ ಜ್ಞಾನಿಗಳು ಮತ್ತು ಉದಾರ ಹೃದಯರು ಈ ಸಮಸ್ಯೆಗಳನ್ನು ಚರ್ಚಿಸಿ ಅವುಗಳನ್ನು ಬಗೆಹರಿಸಲು ಉದ್ಯೋಧನ ಸ್ವಾಗತಿಸುವುದು. ದ್ವೇಷ ಮಾತ್ಸರ್ಯಗಳ ಭಾವನೆಯಿಲ್ಲದೆ, ಯಾವ ಸಮಾಜ, ವ್ಯಕ್ತಿ ಅಥವಾ ಪಂಗಡದ ಮೇಲೂ ನಿಂದೆಯ ಭಾಷೆಯನ್ನು ಉಪಯೋಗಿಸದೆ, ಎಲ್ಲರ ಸೇವೆಗೆ ಉದ್ಯೋಧನ ಪೂರ್ಣವಾಗಿ ತನ್ನನ್ನು ತೊಡಗಿಸಿಕೊಳ್ಳುವುದು.</p>
<p>ಕೆಲಸ ಮಾಡುವುದಕ್ಕೆ ಮಾತ್ರ ನಮಗೆ ಅಧಿಕಾರವಿದೆ. ಫಲಾಫಲಗಳು ಭಗವಂತನಿಗೆ ಸೇರಿದ್ದು. 'ಹೇ ಸನಾತನ ಚೈತನ್ಯವೇ, ನಮ್ಮನ್ನು ಆಧ್ಯಾತ್ಮಿಕರನ್ನಾಗಿ ಮಾಡು, ಹೇ ಅನಂತಶಕ್ತಿಯೇ, ನಮ್ಮನ್ನು ಶಕ್ತರನ್ನಾಗಿ ಮಾಡು, ಹೇ ಬಲಾಢನೆ ನಮ್ಮನ್ನು ಬಲಯುತರನ್ನಾಗಿ ಮಾಡು” ಎಂದು ಮಾತ್ರ ಪ್ರಾರ್ಥಿಸುವೆವು.</p>

<!-- 349-5/0435-->
<p>೨೭. ಶ್ರೀರಾಮಕೃಷ್ಣ - ಅವರ ಜೀವನ ಮತ್ತು ಉಪದೇಶ * ('ಉದ್ಯೋಧನ' ಮಾಸಪತ್ರಿಕೆಯಲ್ಲಿ ಮ್ಯಾಕ್ಸ್‌ಮುಲ್ಲರ್ ಅವರ ಮೇಲಿನ ಹೆಸರಿನ ಪುಸ್ತಕವನ್ನು</p>
<p>- ಕುರಿತು ಸ್ವಾಮೀಜಿ ಬರೆದ ವಿಮರ್ಶಯ ಅನುವಾದ) ಪಾಶ್ಚಾತ್ಯ ಸಂಸ್ಕೃತ ವಿದ್ವಾಂಸರಲ್ಲಿ ಪ್ರೊಫೆಸರ್ ಮ್ಯಾಕ್ಸ್ ಮುಲ್ಲರ್ ಅವರು ಅಗ್ರಗಣ್ಯ ಸ್ಥಾನದಲ್ಲಿರುವರು. ಋಗ್ವೇದ ಸಂಹಿತೆಯನ್ನು (ಮುಂಚೆ ಇದು ಪೂರ್ಣವಾಗಿ ಯಾರಿಗೂ ದೊರಕುತ್ತಿರಲಿಲ್ಲ) ಈಗ ಅಂದವಾಗಿ ಮುದ್ರಿಸಿ ಜನರಿಗೆ ದೊರಕುವಂತೆ ಮಾಡಿರುವರು. ಇದಕ್ಕಾಗಿ ಈಸ್ಟ್ ಇಂಡಿಯಾ ಕಂಪೆನಿಯು ನೀಡಿರುವ ಉದಾರವಾದ ಧನಸಹಾಯಕ್ಕಾಗಿಯೂ ಮತ್ತು ಪ್ರೊಫೆಸರ್ ಅವರ ಹಲವು ವರ್ಷಗಳ ದೀರ್ಘ ಪ್ರಯತ್ನಕ್ಕಾಗಿಯೂ ಅನಂತ ಧನ್ಯವಾದಗಳು. ಭರತಖಂಡದಲ್ಲಿ ಬೇರೆ ಬೇರೆ ಪ್ರಾಂತ್ಯಗಳಿಂದ ಸಂಗ್ರಹಿಸಿದ ಓಲೆ ಪ್ರತಿಗಳಲ್ಲಿ ಅಕ್ಷರಗಳು ಬೇರೆ ಬೇರೆ ರೀತಿಯಾಗಿರುವುದಲ್ಲದೆ ಅನೇಕ ಶಬ್ದಗಳು ಕೂಡ ತಪ್ಪುತಪ್ಪಾಗಿವೆ. ಹೊರಗಿನವರು ಎಷ್ಟೇ ವಿದ್ಯಾವಂತರಾಗಿರಲಿ ಈ ಪದಗಳು ಸರಿಯೆ ತಪ್ಪೆ ಎಂದು ಕಂಡುಹಿಡಿಯುವುದು ಎಷ್ಟು ಕಷ್ಟ ಎಂಬುದನ್ನು ನಾವು ಸುಲಭವಾಗಿ ಊಹಿಸಲು ಸಾಧ್ಯವಿಲ್ಲ. ಅದಕ್ಕಿಂತ ಹೆಚ್ಚಾಗಿ ಬಹಳ ಸಂಕ್ಷೇಪವಾದ, ಜಟಿಲವಾದ ಭಾಷ್ಯಗಳನ್ನು ಸ್ಪಷ್ಟವಾಗಿ ತಿಳಿದುಕೊಳ್ಳುವುದು ಕಷ್ಟವಾಗಿದೆ. ಪ್ರೊಫೆಸರ್ ಮ್ಯಾಕ್ಸ್ ಮುಲ್ಲರರ ಜೀವನದಲ್ಲಿ ಋಗ್ವೇದ ಪ್ರಕಾಶನ ಒಂದು ಅದ್ಭುತವಾದ ಕೆಲಸ. ಇದಲ್ಲದೆ ಅವರು ತಮ್ಮ ಜೀವನವನ್ನೆಲ್ಲಾ ಪುರಾತನ ಸಂಸ್ಕೃತ ಸಾಹಿತ್ಯದ ಅಧ್ಯಯನದಲ್ಲಿ ಕಳೆಯುತ್ತಿರುವರು. ಆದರೆ ಪ್ರೊಫೆಸರರು ಭರತಖಂಡವು ವೇದಮಂತ್ರಗಳ ಘೋಷಣೆಯಿಂದ ಅನುರಣಿತವಾಗುತ್ತಿದೆ ಎಂದಾಗಲಿ, ಯಾಗಯಜ್ಞಗಳ ಹೊಗೆಯಿಂದ ಆಕಾಶವೆಲ್ಲ ತುಂಬಿ ಹೋಗಿದೆ ಎಂದಾಗಲಿ, ಪ್ರತಿಯೊಂದು ಮನೆಯೂ ವಸಿಷ್ಠ, ವಿಶ್ವಾಮಿತ್ರ, ಜನಕ, ಯಜ್ಞವ, ಗಾರ್ಗಿ, ಮೈತ್ರೇಯಿ ಇವರುಗಳಿಂದ ಕೂಡಿದೆ ಎಂದಾಗಲಿ, ಭರತಖಂಡದ ಸಮಾಜವು ವೇದಗಳ ಶಾಸನದಂತೆ ಅಥವಾ ಗೃಹ್ಯಸೂತ್ರದಂತೆ ರಚಿಸಲ್ಪಟ್ಟಿದೆ ಎಂದಾಗಲಿ ಕಲ್ಪಿಸಿಕೊಂಡಿಲ್ಲ.</p>
<p>ಬಹುದೂರದ ಆಧುನಿಕ ಭಾರತದಲ್ಲಿ, ಅನ್ಯಧರ್ಮಕ್ಕೆ ಸೇರಿದ ಹೊರಗಿನವರ ಆಡಳಿತಕ್ಕೆ ಸಿಕ್ಕಿ, ತನ್ನ ಹಿಂದಿನ ಆಚಾರ ವ್ಯವಹಾರಗಳನ್ನೆಲ್ಲಾ ಕಳೆದುಕೊಂಡ ದೇಶದಲ್ಲಿ ಯಾವ ಯಾವ ಹೊಸ ಘಟನೆಗಳು ನಡೆಯುತ್ತಿವೆ ಎಂಬುದನ್ನು ಪ್ರೊಫೆಸರರು ತುಂಬಾ ಚೆನ್ನಾಗಿ ಗಮನಿಸುತ್ತಿರುವರು. ಅವರು ಈ ದೇಶಕ್ಕೆ ಎಂದಿಗೂ ಬಂದಿಲ್ಲದೇ ಇರುವುದರಿಂದ, ಅನೇಕ ಜನ ಆಂಗ್ಲೋ ಇಂಡಿಯನ್ನರು ಭಾರತೀಯ ಧರ್ಮ ನೀತಿ ಆಚಾರ ವ್ಯವಹಾರಗಳ ವಿಷಯದಲ್ಲಿ ಪ್ರೊಫೆಸರರು ವ್ಯಕ್ತಪಡಿಸುವ ಅಭಿಪ್ರಾಯಗಳನ್ನು ನಿಕೃಷ್ಟವಾಗಿ ನೋಡುವರು. ಆದರೆ ಆಂಗ್ಲೋ ಇಂಡಿಯನ್ನರು ಭರತಖಂಡದಲ್ಲಿ ತಮ್ಮ ಜೀವಿತವನ್ನೆಲ್ಲಾ ಕಳೆದರೂ ಅಥವಾ ಅವರು ಈ ದೇಶದಲ್ಲಿಯೇ ಹುಟ್ಟಿ ಬೆಳೆದಿದ್ದರೂ, ಅವರಿಗೆ ಪರಿಚಯವಿರುವ ಸಮಾಜದ ವಿಷಯದ ಬಗ್ಗೆ ದೊರೆತ ಸಮಾಚಾರವಲ್ಲದೆ,</p>
<p>*<span class="en"> C.W, Vol. IV, P. 409</span></p>

<!-- 349-5/0436-->
<p>ಇತರರಿಗೆ ಸಂಬಂಧಪಟ್ಟ ವಿಷಯದಲ್ಲಿ ಅವರಿಗೆ ಯಾವ ಅನುಭವವೂ ಇರುವುದಿಲ್ಲ ಎಂಬುದನ್ನು ಅರಿಯಬೇಕು. ಅದೂ ಅಲ್ಲದೆ ಹಲವು ವರ್ಣಗಳಿರುವ ಈ ದೊಡ್ಡ ಸಮಾಜದಲ್ಲಿ ಒಂದು ವರ್ಣದವರಿಗೇ ಮತ್ತೊಂದು ವರ್ಣದವರ ವಿಷಯಗಳು ಗೊತ್ತಾಗುವುದು ಕಷ್ಟವಾಗಿರುವಾಗ ಹೊರಗಿನವರಿಗೆ ಈ ತಿಳಿವಳಿಕೆಯನ್ನು ಪಡೆಯುವುದು ಮತ್ತೂ ಕಷ್ಟವಾಗುವುದು. * ಕೆಲವು ಕಾಲದ ಹಿಂದೆ, ಪ್ರಖ್ಯಾತನಾದ ಒಬ್ಬ ಆಂಗ್ಲೋ ಇಂಡಿಯನ್ ಆಫೀಸರನು ಬರೆದ 'ಭರತಖಂಡದಲ್ಲಿ ವಾಸ” ಎಂಬ ಪುಸ್ತಕದಲ್ಲಿ ನೇಟಿವ್ ಜನಾನಾಗಳ ರಹಸ್ಯ” ಎಂಬ ಅಧಾಯವನ್ನು ಕಂಡೆ, ರಹಸ್ಯವನ್ನು ಅರಿಯಬೇಕೆಂಬ ಆಸೆ ಎಲ್ಲಾ ಮನುಷ್ಯರಲ್ಲಿಯೂ ಸ್ವಾಭಾವಿಕವಾಗಿದೆ. ಅದರಂತೆಯೇ ನಾನೂ ಆ ಅಧ್ಯಾಯವನ್ನು ಓದಿದೆ. ಆದರೆ ಅಷ್ಟು ದೊಡ್ಡ ಅಧಿಕಾರಿ ತನ್ನ ಜನರಿಗೆ ಇಲ್ಲಿಯ ಜನರ ಒಂದು ಪ್ರೇಮ ಪ್ರಕರಣವನ್ನು ವರ್ಣಿಸುವುದರಲ್ಲಿ ಉದ್ಯುಕ್ತನಾಗಿದ್ದನು. ಅದು ಕಸಗುಡಿಸುವವನು, ಅವನ ಹೆಂಡತಿ ಮತ್ತು ಅವಳ ಪ್ರಿಯತಮ ಇವರ ನಡುವೆ ನಡೆದ ಮಾತುಕತೆಯನ್ನು ಅಲ್ಲಿ ಹೇಳಿರುವನು. ಆಂಗ್ಲೋ ಇಂಡಿಯನ್ ಸಮಾಜ ಆ ಪುಸ್ತಕಕ್ಕೆ ಕೊಟ್ಟ ಸ್ವಾಗತದಿಂದ ಬರಹಗಾರನ ಉದ್ದೇಶ ಸಫಲವಾದಂತೆ ತೋರುವುದು ! ಆತ ತನ್ನ ಕಾರ್ಯದಲ್ಲಿ ಕೃತಕೃತ್ಯನಾದಂತೆ ಭಾವಿಸುವನು, ಪ್ರಿಯ ಸ್ನೇಹಿತರೆ, ದೇವರು ನಿಮಗೆ ಒಳ್ಳೆಯದನ್ನು ಮಾಡಲಿ, ನಾವು ಮತ್ತೇನನ್ನು ಹೇಳಲು ಸಾಧ್ಯ. ಅದಕ್ಕೇ ಗೀತೆಯಲ್ಲಿ ಭಗವಾನ್ ಶ್ರೀಕೃಷ್ಣ ಹೀಗೆ ಹೇಳುವುದು: “ವಿಷಯ ವಸ್ತುವನ್ನು ಕುರಿತು ಚಿಂತಿಸಿದರೆ ಅದರ ಮೇಲೆ ಆಸಕ್ತಿ ಬೆಳೆಯುವುದು. ಆಸಕ್ತಿಯಿಂದ ಅದನ್ನು ಪಡೆಯಬೇಕೆಂಬ ಹಂಬಲ ಬರುವುದು. ಆ ಹಂಬಲದಿಂದ ಕ್ರೋಧವುಂಟಾಗುವುದು.'</p>
<p>ನಾವು ಇಂತಹ ಕೆಲಸಕ್ಕೆ ಬಾರದ ವಿಷಯಗಳನ್ನು ಗಮನಿಸಬೇಕಾಗಿಲ್ಲ. ಈಗ ನಾವು ನಮ, ವಿಷಯಕ್ಕೆ ಬರೋಣ. ಪ್ರೊಫೆಸರ್‌ ಮಾಕ್ಸ್ ಮುಲ ರ್ ಅವರಿಗೆ ಭರತಖಂಡದ ಸಮಾಜದ ಆಚಾರ ವ್ಯವಹಾರದಲ್ಲಿರುವ ತಿಳಿವಳಿಕೆ ಮತ್ತು ಈಗಿನಕಾಲದಲ್ಲಿ ಈ ದೇಶದಲ್ಲಿ ಯಾವ ಯಾವ ಪ್ರಾಂತ್ಯದಲ್ಲಿ ಏನೇನು ಆಗುತ್ತಿದೆ ಎಂಬ ವಿಷಯದಲ್ಲಿ ಅವರಿಗೆ ಇರುವ ಜ್ಞಾನ ಅಗಾಧವಾದುದು. ನನ್ನ ಅನುಭವವೇ ಅದಕ್ಕೆ ಸಾಕ್ಷಿಯಾಗಿದೆ.</p>
<p>ಭರತಖಂಡದ ಬೇರೆ ಬೇರೆ ಪ್ರಾಂತ್ಯಗಳಲ್ಲಿ ಯಾವ ಧಾರ್ಮಿಕ ಚಳುವಳಿಗಳು ನಡೆಯುತ್ತಿವೆ ಎಂಬುದನ್ನು ಸೂಕ್ಷ್ಮವಾಗಿ ಗಮನಿಸಿ ಪಾಶ್ಚಾತ್ಯ ದೇಶದವರು ಇದರ ವಿಷಯದಲ್ಲಿ ಅಜ್ಞಾನಿಗಳಾಗದೆ ಇರಲಿ ಎಂದು ಅವರಿಗೆ ಇದನ್ನು ತಿಳಿಯಪಡಿಸಲು ಪ್ರೊಫೆಸರರು ಬೇಕಾದಷ್ಟು ಶ್ರಮಪಟ್ಟಿದ್ದಾರೆ. ದೇವೇಂದ್ರನಾಥ ಠಾಕೂರ್ ಮತ್ತು ಕೇಶವಚಂದ್ರಸೇನರ ನಾಯಕತ್ವದ ಬ್ರಹ್ಮಸಮಾಜ, ಸ್ವಾಮಿ ದಯಾನಂದ ಸರಸ್ವತಿ ಅವರಿಂದ ಸ್ಥಾಪಿತವಾದ ಆರ್ಯಸಮಾಜ, ಮತ್ತು ಥಿಯಾಸಫಿ ಚಟುವಟಿಕೆಗಳು ಇವನ್ನು ಅವರು ಶ್ಲಾಘಿಸಿರುವರು ಮತ್ತು ಖಂಡಿಸಿಯೂ ಇರುವರು. ಸುವ್ಯವಸ್ಥಿತವಾದ ಬ್ರಹ್ಮವಾದಿನಿ ಮತ್ತು ಪ್ರಬುದ್ಧ ಭಾರತ ಮಾಸ ಪತ್ರಿಕೆಗಳಲ್ಲಿ ಪ್ರಕಟವಾದ ಶ್ರೀರಾಮಕೃಷ್ಣರ</p>

<!-- 349-5/0437-->

<p>ಉಪದೇಶಗಳು ಮತ್ತು ಬ್ರಹ್ಮ ಸಮಾಜದ ಪ್ರಚಾರಕರಾದ ಪ್ರತಾಪಚಂದ್ರ ಮಜುಂದಾರ್ <span class="en">(Theistic Quarterly Review-October 1879) </span>ಬರೆದ ಪರಮಹಂಸ ಶ್ರೀಮತ್ ರಾಮಕೃಷ್ಣ ಎಂಬ ಲೇಖನವನ್ನು ಓದಿ ಅವರ ಜೀವನಕ್ಕೆ ಆಕರ್ಷಿತರಾದರು. ಇಂಡಿಯಾ. ಹೌಸ್‌ನ <span class="en">“Imperial and Asiatic Quarterly Review” </span>ಎಂಬುದರಲ್ಲಿ ಪ್ರಖ್ಯಾತ ಗ್ರಂಥಪಾಲರಾದ ಮಿಸ್ಟರ್ ಸಿ. ಎಚ್. ಟಾನೆ ಎಂಬುವರು ರಾಮಕೃಷ್ಣರನ್ನು ಕುರಿತು ಪುಟ್ಟ ಲೇಖನ ಬರೆದಿದ್ದರು. ಮದ್ರಾಸ್ ಮತ್ತು ಕಲ್ಕತ್ತೆಯಿಂದ ಬೇಕಾದಷ್ಟು ವಿಷಯಗಳನ್ನು ಸಂಗ್ರಹಿಸಿ ಪ್ರೊಫೆಸರರು ಶ್ರೀರಾಮಕೃಷ್ಣರ ಜೀವನ ಮತ್ತು ಉಪದೇಶದ ವಿಷಯವಾಗಿ ಚರ್ಚಿಸಿ, ಪ್ರಮುಖವಾದ ಇಂಗ್ಲಿಷ್ ಪತ್ರಿಕೆಯಾದ <span class="en">'Nineteenth Century” </span>ಎಂಬುದರಲ್ಲಿ ಒಂದು ಚಿಕ್ಕ ಲೇಖನವನ್ನು ಬರೆದರು. ಅವರು ಆ ಲೇಖನದಲ್ಲಿ, ಈ ನವೀನ ಸಂತರು ತಮ್ಮ ಆಲೋಚನೆಯ ಸ್ವಂತಿಕೆಯಿಂದ ತಮ್ಮ ಹೃದಯವನ್ನು ಗೆದ್ದಿದ್ದಾರೆ ಎಂದು ಹೇಳಿರುವರು. ಭಾರತೀಯರು ಹಲವು ಶತಮಾನಗಳಿಂದ ತಮ್ಮ ಪೂರ್ವಿಕರ ಭಾವನೆಗಳನ್ನೇ ಅರಗಿಳಿಗಳಂತೆ ಹೇಳುತ್ತಿದ್ದಾಗ, ಅಥವಾ ಈಗಿನ ಕಾಲದ ಪಾಶ್ಚಾತ್ಯ ವಿದ್ವಾಂಸರೂ ಅದನ್ನೇ ಮಾಡುತ್ತಿದ್ದ ಸಮಯದಲ್ಲಿ ಶ್ರೀರಾಮಕೃಷ್ಣರು ಭಾರತಕ್ಕೆ ಹೊಸದೊಂದು ಭಾಷೆಯಲ್ಲಿ ಆಧ್ಯಾತ್ಮಿಕ ಶಕ್ತಿಯನ್ನು ತುಂಬಿ ಅದನು ಜನತೆಗೆ ನೀಡಿದರು. ಪ್ರೊಫೆಸರರು ಇಂಡಿಯಾದೇಶದ ಧಾರ್ಮಿಕ ಸಾಹಿತ್ಯವನ್ನು ಅನೇಕ ವೇಳೆ ಓದಿರುವರು. ಇದರಿಂದ ಭಾರತೀಯರ ಪುರಾತನ ಮಹಾತ್ಮರ ಜೀವನಕಥೆಯ ಪರಿಚಯವು ಅವರಿಗೆ ಇದೆ. ಈ ಯುಗದಲ್ಲಿ ಭರತಖಂಡದಲ್ಲಿ ಅಂತಹ ಜೀವನ ಮತ್ತೊಮ್ಮೆ ಬರಲು ಸಾಧ್ಯವೆ? ಇದು ಸಾಧ್ಯ ಎಂಬುದಕ್ಕೆ ಶ್ರೀರಾಮಕೃಷ್ಣರ ಜೀವನವೇ ಸಾಕ್ಷಿಯಾಗಿದೆ. ಇದು ಭರತಖಂಡದ ಭವಿಷ್ಯದ ಮಹಿಮೆ ಮತ್ತು ಪ್ರಗತಿಯ ಲತೆಯ ಬೇರಿಗೆ ನೀರೆರೆದಂತೆ ಇದೆ. ತಮ್ಮ ಇಡೀ ಜೀವನವನ್ನೇ ಭರತಖಂಡಕ್ಕೆ ಸಮರ್ಪಿಸಿರುವ ಉದಾರ ಹೃದಯದ ಈ ವಿದ್ವಾಂಸರ ಹೃದಯದಲ್ಲಿ ಇದು ಒಂದು ಹೊಸ ಭರವಸೆಯನ್ನು ಹುಟ್ಟಿಸಿದೆ.</p>
<p>ಭರತಖಂಡದ ಹಿತಾಕಾಂಕ್ಷಿಗಳಾದ ಕೆಲವು ಮಹಾವ್ಯಕ್ತಿಗಳು ಪಾಶ್ಚಾತ್ಯ ದೇಶಗಳಲ್ಲಿರುವರು. ಆದರೆ ಅವರುಗಳಲ್ಲಿ ಪ್ರೊಫೆಸರ್ ಮ್ಯಾಕ್ಸ್ ಮುಲ್ಲರ್ ಅವರಿಗೆ ಭರತಖಂಡದ ಮೇಲೆ ಇರುವ ಪ್ರೀತಿಗಿಂತ ಅಧಿಕವಾದ ಪ್ರೀತಿ ಮತೆ ಯಾರಿಗೂ ಇರಲಾರದು. ಮಾಕ್ಸ್‌ಮುಲ್ಲರ್ ಅವರು ಭರತಖಂಡದ ಹಿತಾಕಾಂಕ್ಷಿಗಳು ಮಾತ್ರವಲ್ಲ, ಅವರಿಗೆ ಭರತಖಂಡದ ಧರ್ಮ ಮತ್ತು ತತ್ವದ ಮೇಲೆಯೂ ಹೆಚ್ಚು ಶ್ರದ್ದೆ ಇದೆ. ಧರ್ಮದ ಕ್ಷೇತ್ರದಲ್ಲಿ ನಡೆದಿರುವ ಅತ್ಯುನ್ನತ ಆವಿಷ್ಕಾರವೆಂದರೆ ಅದೈತವೇ ಎಂದು ಪ್ರೊಫೆಸರರು ಅನೇಕ ಸಲ ಸಾರ್ವಜನಿಕವಾಗಿ ಘೋಷಿಸಿದ್ದಾರೆ. ದೇಹವನ್ನೇ ಆತ್ಮ ಎಂದು ಭಾವಿಸುವ ಕ್ರೈಸ್ತರಿಗೆ ಪುನರ್ಜನ್ಮ ಸಿದ್ದಾಂತವನ್ನು ಕಂಡರೆ ಭಯ, ಮ್ಯಾಕ್ಸ್‌ಮುಲ್ಲರ್ ಈ ಸಿದ್ದಾಂತವನ್ನು ನಂಬುವರು. ಏಕೆಂದರೆ ಅವರ ಜೀವನದಲ್ಲೇ ಇದಕ್ಕೆ ಸಾಕಷ್ಟು ನಿದರ್ಶನಗಳು ದೊರೆತಿವೆ. ಬಹುಶಃ ಅವರ ಹಿಂದಿನ ಜನ್ಮವು ಭರತಖಂಡದಲ್ಲಿ ಆಗಿದ್ದಿರಬೇಕು. ಅದಕ್ಕೇ ಭರತಖಂಡಕ್ಕೆ ಬಂದರೆ ಅವರ ವೃದ್ಧ ದೇಹವು ಇಲ್ಲಿಯ ಪೂರ್ವಸಂಸ್ಕಾರಗಳ ಸ್ಮರಣೆಯಿಂದ ಏಳುವ ಭಾವನೆಗಳ ಪ್ರತಿಕ್ರಿಯೆಯನ್ನು</p>

<!-- 349-5/0438-->
<p>ತಾಳಲಾರದೆಂದು ಅವರು ಭಾವಿಸುವರು. ಈ ದೇಶಕ್ಕೆ ಅವರನ್ನು ಬರದಂತೆ ಮಾಡಿರುವುದು ಈ ಒಂದು ಭಯವೇ. ಅವರು ಲೌಕಿಕ ವ್ಯಕ್ತಿಯಾಗಿರುವುದರಿಂದ, ಸುತ್ತಲೂ ಜನ ತಾನು ಮಾಡುತ್ತಿರುವುದನ್ನು ಕುರಿತು ಏನು ಹೇಳುತ್ತಾರೆ ಎಂಬುದನ್ನು ಗಮನಿಸಿ ಅದಕ್ಕೆ ಸರಿಯಾಗಿ ವ್ಯವಹರಿಸಬೇಕಾಗಿದೆ. ಪ್ರಪಂಚದ ಆಸಕ್ತಿಯನ್ನೆಲ್ಲಾ ತ್ಯಜಿಸಿದ ಸಂನ್ಯಾಸಿ ಕೂಡ ತಾನು ಮಾಡುವ ಕೆಲಸ ಅತ್ಯಂತ ಪರಿಶುದ್ಧವಾದುದು ಎಂದು ತನಗೆ ಗೊತ್ತಿದ್ದರೂ, ತನ್ನ ಸುತ್ತಲೂ ಇರುವ ಜನರು ಅದರ ವಿಷಯವಾಗಿ ಏನು ಹೇಳುತ್ತಾರೆ ಎಂಬುದರ ವಿಷಯವಾಗಿ ಭಯದಿಂದ ನಡುಗುವನು. ತಾನು ಯಾರ ನಡುವೆ ಬದುಕುತ್ತಿದ್ದಾನೆಯೋ ಆ ಜನರು ತನ್ನ ಕಾರ್ಯವನ್ನು ಒಪ್ಪದಿರಬಹುದು ಎಂಬ ಭಯ ಅವನಿಗಿದೆ. ತಾನು ಮಾಡುವ ಕೆಲಸದಿಂದ ಹೆಸರು ಕೀರ್ತಿ ಇತ್ಯಾದಿಗಳಿಗೆಲ್ಲ ಎಲ್ಲಿ ಚ್ಯುತಿ ಬರುವುದೋ ಎಂದು ಎಲ್ಲವನ್ನೂ ತ್ಯಜಿಸಿದ ಸಂನ್ಯಾಸಿಗಳೂ ಕೂಡ ಗಮನಿಸುವರು. ಅವರು ಒಂದು ರೀತಿ ಕೀರ್ತಿ ಹೆಸರು ಮುಂತಾದುವುಗಳೆಲ್ಲ ಕಸಕ್ಕೆ ಸಮ ಎಂದು ಬಾಯಿಮಾತಿನಲ್ಲಿ ಹೇಳಬಹುದು. ಹೀಗಿರುವಾಗ ಯಾವ ವ್ಯಕ್ತಿಯನ್ನು ಪ್ರಪಂಚವೆಲ್ಲ ಗೌರವಿಸುವುದೊ ಮತ್ತು ಯಾರು ಸಮಾಜದ ಅತೃಪ್ತಿಗೆ ತಾವು ಕಾರಣರಾಗಬಾರದೆಂದು ಬಯಸುವರೋ ಅವರು ತಮ್ಮ ಹೃದಯದ ಒಳಗಿರುವ ಭಾವನೆಗಳನ್ನು ಬಹಿರಂಗವಾಗಿ ವ್ಯಕ್ತಪಡಿಸಬೇಕಾದರೆ ಬಹಳ ಜೋಪಾನವಾಗಿರಬೇಕು. ಪ್ರೊಫೆಸರರು ಯೋಗಿಗಳಲ್ಲಿರುವ ಅದ್ಭುತವಾದ ಮಾನಸಿಕ ಶಕ್ತಿಯನ್ನು ನಂಬುವುದಿಲ್ಲ ಎಂಬುದು ಸಂಪೂರ್ಣ ಸತ್ಯವಲ್ಲ.</p>
<p>ಪ್ರೊಫೆಸರರು, ಕೆಲವು ವರುಷಗಳ ಹಿಂದೆ, ಭರತಖಂಡದ ಕೆಲವು ಧಾರ್ಮಿಕ ಚಳುವಳಿಗಳನ್ನು ಕುರಿತಂತೆ ತಮ್ಮ ಭಾವನೆಗಳನ್ನು ವ್ಯಕ್ತಪಡಿಸಬೇಕೆಂದು ಬಯಸಿದರು. ಭರತಖಂಡವನ್ನು ತತ್ತ್ವದ ತೌರುಮನೆ ಎಂದು ಅನೇಕವೇಳೆ ಹೇಳುವರು. ಇದೇನು ಅಷ್ಟು ಉತ್ತೇಕ್ಷೆಯಲ್ಲ. ಆದರೆ ತಮ್ಮ ದೇಶದಲ್ಲಿ ಜನ ಇದನ್ನು ತಪ್ಪು ತಿಳಿದುಕೊಂಡಿದ್ದರು ಮತ್ತು ತಪ್ಪು ತಪ್ಪಾಗಿ ಬೋಧಿಸುತ್ತಿದ್ದರು. ಈಗಿನ ಭರತಖಂಡದಲ್ಲಿರುವ ಮಹಾತ್ಮರುಗಳನ್ನು ಕುರಿತಂತೆ ವಿಕೃತವಾದ ಮತ್ತು ಉತ್ತೇಕ್ಷೆಗಳಿಂದ ಕೂಡಿದ ಚಿತ್ರಗಳನ್ನು ಭಾರತ, ಯೂರೋಪ್ ಮತ್ತು ಅಮೆರಿಕಾ ದೇಶದ ವೃತ್ತಪತ್ರಿಕೆಗಳು ಪ್ರಕಟಿಸುತ್ತಿದ್ದುವು. ಅಂಥ ತಪ್ಪು ಕಲ್ಪನೆಗಳನ್ನು ವಿರೋಧಿಸಿ, ಅವುಗಳನ್ನು ನಿವಾರಿಸುವ ಅಗತ್ಯ ಮ್ಯಾಕ್ಸ್ ಮುಲ್ಲರ್ ಅವರಿಗೆ ಕಂಡಿತು. ಇಂಡಿಯನ್ ಥಿಯಾಸಫಿ ಮತ್ತು ರಹಸ್ಯಪೂರ್ಣ ಬೌದ್ಧಧರ್ಮ ಮುಂತಾದವುಗಳ ಹಿಂದೆ ಒಂದು ಸತ್ಯಾಂಶವಿದೆ; ಅದು ನಾವು ತಿಳಿದುಕೊಳ್ಳಲು ಯೋಗ್ಯವಾದುದು ಎಂಬುದನ್ನು ತೋರಲು ಅವರು ಯತ್ನಿಸಿದರು. ಐರೋಪ್ಯರಲ್ಲಿ ವಿಚಾರಪರರಾದವರಿಗೆ ಭರತಖಂಡವು ಘೋರವಾದ ಕಾಯಕ್ಷೇಶಗಳ ಅಂಗಸಾಧನೆಯನ್ನು ಮಾಡುವ ಸಾಧುಗಳನ್ನು ಒಳಗೊಂಡ ಒಂದು ನವೀನ ಜನಾಂಗ ಮಾತ್ರವಲ್ಲ - ಕೆಲಸಕ್ಕೆ ಬಾರದ ಅದ್ಭುತಗಳನ್ನು ಮಾಡುವ, ನೀರಿನ ಮೇಲೆ ನಡೆಯುವ, ನೀರಿನ ಒಳಗೆ ಮೀನಿನಂತೆ ಇರುವ, ಗಾಳಿಯಲ್ಲಿ ಸಂಚರಿಸುವ, ಮಂತ್ರೋಚ್ಛಾರಣೆಯಿಂದ ಎಲ್ಲಾ ಬಗೆಯ ಖಾಯಿಲೆಗಳನ್ನು</p>

<!-- 349-5/0439-->

<p>ಗುಣಪಡಿಸುವ, ಕೀಳು ಲೋಹಗಳಿಂದ ಚಿನ್ನ ಬೆಳ್ಳಿ ವಜ್ರ ಮುಂತಾದುವನ್ನು ಮಾಡುವ ವಿದ್ಯೆಯನ್ನು ಅರಿತಿರುವ ಅಥವಾ ತಮ್ಮ ಸಿದ್ಧಿಗಳಿಂದ ಮಕ್ಕಳಿಲ್ಲದ ಶ್ರೀಮಂತರಿಗೆ ಮಕ್ಕಳನ್ನು ಕೊಡುವುದು ಮುಂತಾದುವನ್ನು ಮಾಡುವ ಜನಗಳು ಮಾತ್ರವೇ ಅಲ್ಲ ಭಾರತದೇಶದಲ್ಲಿರುವುದು ಎಂಬುದನ್ನು ಅವರು ತೋರಬೇಕಾಯಿತು. ತಮ್ಮ ಜೀವನದಲ್ಲಿ ಅತೀಂದ್ರಿಯ ಅನುಭವಗಳನ್ನು ಸಾಕ್ಷಾತ್ಕಾರ ಮಾಡಿಕೊಂಡ ನಿಜವಾದ ಯೋಗಿಗಳು, ಭಕ್ತರು, ಭರತಖಂಡದಲ್ಲಿ ಇಲ್ಲದ ಕಾಲವೇ ಇರಲಿಲ್ಲ ; ಆರ್ಯ ಜನಾಂಗವು ನಿಜವಾದ ಮಹಾತ್ಮರನ್ನು ಪೂಜಿಸುವ ಬದಲು ಕೆಲಸಕ್ಕೆ ಬಾರದ ಮಾಯಾಮಂತ್ರಗಳನ್ನು ಮಾಡುವವರನ್ನು ಹಗಲು ರಾತ್ರಿ ಆರಾಧಿಸುವ ಅಧೋಗತಿಗೆ ಬಂದಿಲ್ಲ ಎನ್ನುವುದನ್ನು ತೋರುವುದಕ್ಕಾಗಿ ಮ್ಯಾಕ್ಸ್ ಮುಲ್ಲರ್ ಅವರು “ನಿಜವಾದ ಮಹಾತ್ಮ' ಎಂಬ ಲೇಖನದಲ್ಲಿ ಶ್ರೀರಾಮಕೃಷ್ಣರ ಜೀವನವನ್ನು ಯೂರೋಪಿನ ವಿಚಾರಶೀಲರ ಅವಗಾಹನೆಗಾಗಿ ಬರೆದರು. ಅದು ಹತ್ತೊಂಬತ್ತನೇ ಶತಮಾನ' ಎಂಬ ಮಾಸಪತ್ರಿಕೆಯ ೧೮೯೬ನೇ ಆಗಸ್ಟ್ ಸಂಚಿಕೆಯಲ್ಲಿ ಪ್ರಕಟವಾಗಿದೆ. - ಯೂರೋಪ್ ಮತ್ತು ಅಮೆರಿಕಾ ದೇಶಗಳ ವಿದ್ವಾಂಸರು ಈ ಲೇಖನವನ್ನು ಬಹಳ ಆಸಕ್ತಿಯಿಂದ ಓದಿದರು. ಹೀಗಾಗಿ ಶ್ರೀರಾಮಕೃಷ್ಣದೇವರಿಂದ ಅವರು ಆಕರ್ಷಿತರಾದರು. ಇದರ ಪರಿಣಾಮವಾಗಿ ಭರತಖಂಡದ ವಿಷಯವಾಗಿ ನಡೆದಿದ್ದ ಅಪಪ್ರಚಾರಗಳು ಕಡಿಮೆಯಾದವು. ಆ ಅಪಪ್ರಚಾರಗಳೆಂದರೆ, ಭಾರತದೇಶ ದಲ್ಲಿರುವವರು ಬೆತ್ತಲೆ ಫಕೀರರು, ಮಕ್ಕಳನ್ನು ಬಲಿಕೊಡುವವರು, ಅಜ್ಞರು, ಹೇಡಿಗಳು, ಮತ್ತು ಇಲ್ಲಿಯ ಜನ ಮನುಷ್ಯ ಮಾಂಸವನ್ನೇ ತಿನ್ನುವರು, ಮೃಗೀಯ ಸ್ಥಿತಿಗಿಂತ ಇವರು ಅಷ್ಟೇನೂ ಮೇಲೆ ಹೋಗಿಲ್ಲ, ಇವರು ಬಲಾತ್ಕಾರವಾಗಿ ವಿಧವೆಯರನ್ನು ಜೀವಸಹಿತ ಸುಡುವರು, ಇವರು ಮಾಡಿದ ಪಾಪಕೃತ್ಯಗಳೇ ಇಲ್ಲ, ಅಜ್ಞಾನದ ಕಾರ್ಯಗಳೇ ಇಲ್ಲ ಎಂಬುದು. ಈ ಪ್ರಚಾರಕ್ಕೆ ಕಾರಣರು ಕೈಸ್ತ ಪಾದ್ರಿಗಳು. ನಮ್ಮ ದೇಶದ ಕೆಲವರು ಕೂಡ ಇದಕ್ಕೆ ಕಾರಣಭೂತರಾಗಿರುವರು ಎಂದು ಹೇಳುವುದಕ್ಕೆ ನನಗೆ ನಾಚಿಕೆಯಾಗುವುದು, ಪ್ರೊಫೆಸರರ ಈ ಲೇಖನವು ಅಪಪ್ರಚಾರಕರ ಹಾವಳಿಯಮ್‌ನ ತಗ್ಗಿಸಲು ಯತ್ನಿಸಿದೆ. ಅಪಪ್ರಚಾರಕ್ಕೆ ಎರಡು ತಂಡಗಳು ಮಾಡಿದ ಕಾರ್ಯದ ಪರಿಣಾಮವಾಗಿ ನಮ್ಮನ್ನು ಕುರಿತು ಯಾವ ಅಜ್ಞಾನ ಪಾಶ್ಚಾತ್ಯರನ್ನು ಆವರಿಸಿತ್ತೊ ಅದು ಕ್ರಮೇಣ ಸರಿಯತೊಡಗಿದೆ. ಯಾವ ದೇಶ ಭಗವಾನ್ ಶ್ರೀರಾಮಕೃಷ್ಣರಂತಹ ಮಹಾವ್ಯಕ್ತಿಯನ್ನು ಸೃಷ್ಟಿಸಿದೆಯೊ ಆ ದೇಶವನ್ನು ಕುರಿತು ವ್ಯವಸ್ಥಾಬದ್ದವಾದ ಅಪಪ್ರಚಾರಕರ ತಂಡ ಯಾವುದನ್ನು ಸಾರಿತ್ತೊ ಅದನ್ನು ನಂಬಲು ಸಾಧ್ಯವೇ? ನಿಜವಾದ ಭಾರತವು ತಮಗೆ ಕಾಣದಂತೆ ಈ ಪ್ರಚಾರಗಳು ಮಾಡಿವೆ' ಈ ಮುಂತಾದ ವಿಷಯಗಳು ಪಾಶ್ಚಾತ್ಯರ ಮನಸ್ಸಿನಲ್ಲಿ ಬರತೊಡಗಿವೆ..</p>
<p>ಪಾಶ್ಚಾತ್ಯ ದೇಶಗಳಲ್ಲಿ ಭಾರತದ ಧರ್ಮ, ತತ್ಯ, ಮತ್ತು ಸಾಹಿತ್ಯಜ್ಞಾನದಲ್ಲಿ ಅಗ್ರಗಣ್ಯರಾಗಿರುವರು ಮ್ಯಾಕ್ಸ್‌ಮುಲ್ಲರ್. ಅವರು ಭಕ್ತಿಪೂರ್ವಕವಾಗಿ 'ಹತ್ತೊಂಭತ್ತನೇ ಶತಮಾನ' ಎಂಬ ಮಾಸಪತ್ರಿಕೆಯಲ್ಲಿ ಶ್ರೀರಾಮಕೃಷ್ಣರ ಜೀವನವನ್ನು ಯೂರೋಪ್</p>

<!-- 349-5/0440-->
<p>ಮತ್ತು ಅಮೆರಿಕಾ ಜನರ ಸಹಾಯಕ್ಕಾಗಿ ಬರೆದಾಗ, ಮೇಲೆ ಹೇಳಿದ ಅಪಪ್ರಚಾರಕಾರ್ಯದಲ್ಲಿ ತೊಡಗಿದ್ದ ಎರಡೂ ಗುಂಪಿನವರಿಗೆ ಇವರ ಮೇಲೆ ಆಕ್ರೋಶ ಉಂಟಾಯಿತು.</p>
<p>ಕೈಸ್ತ ಮಿಷನರಿಗಳು ಹಿಂದೂಗಳ ದೇವದೇವತೆಗಳ ವಿಷಯದಲ್ಲಿ ತಮ್ಮ ಕೈಲಾದಷ್ಟೂ ಅಪಪ್ರಚಾರ ಮಾಡಿ, ನಿಜವಾದ ಧಾರ್ಮಿಕ ವ್ಯಕ್ತಿಗಳು ಇಂತಹ ದೇವರ ಉಪಾಸಕರಿಂದ ಬರಲಾರರು ಎಂದು ಹೇಳಿದ್ದರು. ಇದು ಮಹಾಪ್ರವಾಹವು, ತೃಣವನ್ನು ಆಚೆಗೆ ಎಸೆದಂತೆ ಆಯಿತು. ಮೇಲಿನ (ಅಪಪ್ರಚಾರಕರ) ಗುಂಪಿಗೆ ಸೇರಿದ ನಮ್ಮ ದೇಶೀಯರೇ ಆದರೂ ಶ್ರೀರಾಮಕೃಷ್ಣರ ಪ್ರಭೆ ವ್ಯಾಪಿಸುತ್ತಿರುವುದನ್ನು ತಡೆಗಟ್ಟುವುದಕ್ಕೆ ಏನುಮಾಡಿದರೂ ಅದು ನಿಷ್ಟ್ರಯೋಜನವಾಗುತ್ತಿರುವುದನ್ನು ನೋಡಿ ನಿರಾಶ ರಾಗುತ್ತಿರುವರು. ಭಗವದಿಚ್ಛೆಯ ಎದುರಿಗೆ ಮಾನವ ಏನು ಮಾಡಬಲ್ಲ ?</p>
<p>ಎರಡು ಪಕ್ಷದವರು ಕೂಡ ಅವ್ಯಾಹತವಾಗಿ ತಮ್ಮ ಟೀಕೆಯ ಬಾಣಗಳನ್ನು ವೃದ್ದ ಪ್ರೊಫೆಸರರ ಮೇಲೆ ಬಿಟ್ಟರು. ಆ ವೃದ್ದ ಪಿತಾಮಹರಾದರೋ ಇದಕ್ಕೆ ಸೋಲುವವರಲ್ಲ. ಹಿಂದೆ ಎಷ್ಟೋ ವೇಳೆ ಇಂತಹ ವಾದವಿವಾದಗಳಲ್ಲಿ ಅವರು ಜಯಶೀಲರಾಗಿದ್ದರು. ಈ ಸಲ ಕೂಡ ಅವರು ಅಷ್ಟೇ ಲೀಲಾಜಾಲವಾಗಿ ಪಾರಾದರು. ತಮ ಕುದ್ರ ವೈರಿಗಳ ಒಣ ಗರ್ಜನೆಯನ್ನು ಎದುರಿಸಲು ಮತ್ತು ಅವರಿಗೆ ಎಚ್ಚರಿಕೆ ಕೊಡಲು 'ಶ್ರೀರಾಮಕೃಷ್ಣರ ಜೀವನ ಮತ್ತು ಉಪದೇಶ' ಎಂಬ ಪುಸ್ತಕವನ್ನು ಬರೆದಿರುವರು. ಇಲ್ಲಿ ಅವರು ಹಿಂದಿಗಿಂತ ಹೆಚ್ಚಾಗಿ ವಿಷಯ ಸಂಗ್ರಹವನ್ನು ಮಾಡಿರುವರು. ಅವರ ಜೀವನ ಮತ್ತು ಬೋಧನೆಯನ್ನು ಹೆಚ್ಚು ವಿಶದವಾಗಿ ತಿಳಿಯಪಡಿಸಿರುವರು. ಇದರಿಂದ ಓದುಗರಿಗೆ ಈ ಮಹಾತ್ಮರ ಜೀವನದ ವಿಷಯ ಚೆನ್ನಾಗಿ ಪರಿಚಯವಾಗುವುದು. ಈ ಮಹಾತ್ಮರು ಇತ್ತೀಚೆಗೆ ಇಂಡಿಯಾ ಮತ್ತು ಅಮೆರಿಕಾ ದೇಶಗಳಲ್ಲಿ ಪ್ರಖ್ಯಾತರಾಗಿರುವರು. ಇಲ್ಲಿ ಅವರ ಶಿಷ್ಯರು ಶ್ರೀರಾಮಕೃಷ್ಣರ ಉಪದೇಶವನ್ನೇ ಬೋಧಿಸಿ ಕೈಸ್ತ ಜನರಿಂದಲೂ ಅನುಯಾಯಿಗಳನ್ನು ಪಡೆಯುತ್ತಿರುವರು. ಇದು ನಮಗೆ ವಿಚಿತ್ರವಾಗಿ ಕಾಣಬಹುದು, ಅಸಾಧ್ಯವಾಗಿ ತೋರಬಹುದು. ಆದರೆ ಪ್ರತಿಯೊಂದು ಹೃದಯದಲ್ಲಿಯೂ ಆಧ್ಯಾತ್ಮಿಕ ತೃಷೆ ಇರುವುದು, ಹಸಿವು ಇರುವುದು. ಅದು ಈಗಲೋ ಅಥವಾ ಇನ್ನು ಕೆಲವು ಕಾಲದ ಮೇಲೋ ತೃಪ್ತಿಯನ್ನು ಪಡೆಯಬೇಕಾಗಿದೆ. ಈಗ ಶ್ರೀರಾಮಕೃಷ್ಣರ ಶಿಷ್ಯರು ಬೋಧಿಸುವ ಧರ್ಮ ಈ ಹಸಿದ ಜೀವಿಗಳಿಗೆ ಬಹಳ ಸುಲಭವಾಗಿ ದೊರಕುತ್ತಿದೆ. ಉಚಿತವಾಗಿ ಸಿಕ್ಕುವ ಜೀವಾಮೃತದಂತೆ ಇದಕ್ಕೆ ಸ್ವಾಗತ ದೊರೆಯುತ್ತಿದೆ. ಶ್ರೀ ರಾಮಕೃಷ್ಣರ ಧರ್ಮಕ್ಕೆ ಸೇರಿದವರ ಸಂಖ್ಯೆಯ ವಿಷಯದಲ್ಲಿ ಸ್ವಲ್ಪ ಉಪ್ಪೇಕ್ಷೆ ಇದ್ದರೂ ನಮ್ಮ ಕಾಲದಲ್ಲಿಯೂ ಈ ಧರ್ಮ ಬಹುಬೇಗ ಜಯಪ್ರದವಾಗಿರುವುದು ಎಂಬುದರಲ್ಲಿ ಸಂದೇಹವಿಲ್ಲ. ಅದು ಪ್ರಪಂಚದ ಪುರಾತನ ಧರ್ಮ ಮತ್ತು ತತ್ಯವಾದ ವೇದಾಂತದ ಆಧಾರದ ಮೇಲೆನಿಂತಿರುವುದರಿಂದ ನಮ್ಮ ಲಕ್ಷಕ್ಕೆ ಯೋಗ್ಯವಾಗಿದೆ."</p>

<!-- 349-5/0441-->

<p>ಗ್ರಂಥದ ಮೊದಲನೆ ಭಾಗದಲ್ಲಿ ಮಹಾತ್ಮನೆಂದರೆ ಏನು, ನಾಲ್ಕು ಆಶ್ರಮಗಳು, ಯೋಗಾಭ್ಯಾಸಗಳು, ಮುಂತಾದುವನ್ನು ಹೇಳಿ ಅನಂತರ ದಯಾನಂದ ಸರಸ್ವತಿ, ಪವಹಾರಿ ಬಾಬ, ದೇವೇಂದ್ರನಾಥ ಠಾಕೂರ್, ರಾಯ್‌ಸಾಲಿಗ್ರಾಮ್ ಬಹದೂರ್ ಸಾಹೇಬ್ (ರಾಧಾಸ್ವಾಮಿ ಸಂಘದ ಸ್ಥಾಪಕರು) ಮುಂತಾದವರ ವಿಚಾರದಲ್ಲಿ ಸ್ವಲ್ಪ ಹೇಳಿ ಆಮೇಲೆ ಶ್ರೀರಾಮಕೃಷ್ಣರ ಜೀವನಕ್ಕೆ ಪ್ರವೇಶಮಾಡುವರು. - ವ್ಯಕ್ತಿಯೊಬ್ಬರ ವಾಸ್ತವ ಜೀವನ ನಿರೂಪಣೆಯ ಸಂದರ್ಭದಲ್ಲಿ ನಿರೂಪಕನು ಅವರ ವಿಷಯದಲ್ಲಿ ತಾಳಿರುವ ತೀವ್ರವಾದ ಅನುಕೂಲ ಅಥವಾ ಪ್ರತಿಕೂಲವಾದ ಭಾವನೆಗಳಿಂದ ಆ ನಿರೂಪಣೆಯು ಪ್ರಭಾವಿತವಾಗಿರುತ್ತದೆ. ಎಲ್ಲ ಜೀವನ ಚರಿತ್ರೆಗಳ ವಿಷಯದಲ್ಲೂ ಈ ಮಾತು ಸತ್ಯ, ತಮ್ಮ ನಿರೂಪಣೆಯೂ ಇದಕ್ಕೆ ಹೊರತಲ್ಲ ಎಂಬ ಭಯವು ಮ್ಯಾಕ್ಸ್‌ಮುಲ್ಲರ್‌ರಿಗೆ ಇತ್ತು. ಆದ್ದರಿಂದಲೇ ಪ್ರೊಫೆಸರರು ತಮ್ಮ ಕಥಾ ಸಾಮಗ್ರಿಗೆ ವಿಷಯವನ್ನು ಸಂಗ್ರಹಿಸುವಾಗ ಅತ್ಯಂತ ಎಚ್ಚರಿಕೆಯನ್ನು ವಹಿಸಿದ್ದಾರೆ. ಈ ಲೇಖಕರು (ಎಂದರೆ ಸ್ವಾಮಿ ವಿವೇಕಾನಂದರು) ಶ್ರೀರಾಮಕೃಷ್ಣರ ಒಬ್ಬ ನಗಣ್ಯದಾಸರು. ಅವರು (ಎಂದರೆ ಸ್ವಾಮಿಜಿ), ಶ್ರೀರಾಮಕೃಷ್ಣರ ಜೀವನಕ್ಕೆ ಸಂಗ್ರಹಿಸಿದ ವಿಷಯಗಳನ್ನು ತಮ್ಮ ಯುಕ್ತಿಯ ಯಂತ್ರದಲ್ಲಿ ಪ್ರೊಫೆಸರರು ಚೆನ್ನಾಗಿ ಶೋಧಿಸಿರುವರು ಆದರೂ ಕೂಡ ಪ್ರೊಫೆಸರರು ಹೀಗೆ ಹೇಳುವುದನ್ನು ಮರೆಯುವುದಿಲ್ಲ : 'ಸಂಭಾಷಣೆಯನ್ನು ಅನಂತರ ಬರೆದಿಡುವ ಮಾರ್ಗದಲ್ಲಿರುವ ನ್ಯೂನತೆಗಳು ಮತ್ತು ಭಕ್ತರ ಹೃದಯದಲ್ಲಿರುವ ತಮ್ಮ ಗುರುವಿನಲ್ಲಿ ಅದ್ಭುತವನ್ನು ನೋಡುವ ಸ್ವಭಾವವನ್ನು ನಿಗ್ರಹಿಸುವುದು ಅಸಾಧ್ಯ. ಇಂತಹ ಕೆಲವು ಸನ್ನಿವೇಶಗಳಲ್ಲಿ, ಯಾವ ಬಣ್ಣವೂ ಇಲ್ಲದೆ (ಶಿಷ್ಯರು) ತಮ್ಮ ಗುರುಗಳ ಚಿತ್ರವನ್ನು ಕೊಟ್ಟಿರುವೆ ಎಂದರೂ ಉತ್ತೇಕ್ಷೆ ಇರಲು ಸಾಧ್ಯ.” ನಿಸ್ಸಂಶಯವಾಗಿ ಇವು ಕೆಲವು ಕಠಿನವಾದ ಮೃದು ವಾಕ್ಯಗಳು. ಬ್ರಹ್ಮ ಸಮಾಜದ ಬೋಧಕರಾದ ಪೂಜ್ಯ ಪ್ರತಾಪಚಂದ್ರ ಮಜುಂದಾರ್ ಅವರು ಶ್ರೀರಾಮಕೃಷ್ಣರು ಅಂತಹ ದೊಡ್ಡ ವ್ಯಕ್ತಿ ಅಲ್ಲ ಎಂದು ಪ್ರೊಫೆಸರ್ ಅವರಿಗೆ ಬರೆದಾಗ ಉತ್ತರ ರೂಪವಾಗಿ ಮೇಲಿನ ಅಂಶವನ್ನು ಹೇಳಿರುವರು. ಅಸೂಯೆಯಿಂದ ತುಂಬಿದ ಬಂಗಾಳಿಗಳು ಇನ್ನೊಬ್ಬರ ಶ್ರೇಯಸ್ಸನ್ನು ಸಹಿಸಲಾರರು. ಇದು ನಾವು ಗಮನಿಸಬೇಕಾದ ಅಂಶ. - ಗ್ರಂಥದಲ್ಲಿ ಶ್ರೀರಾಮಕೃಷ್ಣರ ಜೀವನವನ್ನು ಸುಲಭವಾಗಿ, ಸಂಕ್ಷೇಪವಾಗಿ ಹೇಳಿರುವರು. ತಾವು ಬರೆದಿರುವ ಪ್ರತಿಯೊಂದು ಪದವನ್ನೂ ಎಚ್ಚರಿಕೆಯಿಂದ, ಇತಿಹಾಸಕಾರನಂತೆ ಚೆನ್ನಾಗಿ ಪರೀಕ್ಷೆ ಮಾಡಿ ಹೇಳಿರುವರು. ನಿಜವಾದ ಮಹಾತ್ಮ' ಎಂಬ ಲೇಖನದಲ್ಲಿ ಅಲ್ಲಿ ಇಲ್ಲಿ ಕಾಣುತ್ತಿದ್ದ ಕಿಡಿಗಳನ್ನು ಇಲ್ಲಿ ಬಹಳ ಜೋಪಾನವಾಗಿ ಸಂಗ್ರಹಿಸಿರುವರು. ಪ್ರೊಫೆಸರರು ಈ ಗ್ರಂಥದಲ್ಲಿ ಕ್ರೈಸ್ತ ಮಿಶನರಿಗಳ ಹುಲಿ ಒಂದು ಕಡೆ, ಬ್ರಹ್ಮಸಮಾಜದ ಹಳ್ಳ ಮತ್ತೊಂದು ಕಡೆ ಇವುಗಳ ಮಧ್ಯದಲ್ಲಿ ಎಲ್ಲಿಯೂ ಬೀಳದಂತೆ ಮುಂದುವರಿದಿರುವರು. 'ನಿಜವಾದ ಮಹಾತ್ಮ ಎಂಬ ಲೇಖನದಿಂದ ಬಹಳ ಕಟುವಾದ ಟೀಕೆಗಳನ್ನು ಮೇಲಿನ ಎರಡು ಪಂಗಡಗಳಿಂದಲೂ ಪ್ರೊಫೆಸರರು ಎದುರಿಸಬೇಕಾಯಿತು. ಇಲ್ಲಿ ಯಾರ ಟೀಕೆಗೂ ಉತ್ತರ ಹೇಳುವ ಗೋಜಿಗೆ ಹೋಗಿಲ್ಲ.</p>

<!-- 349-5/0442-->
<p>ಬರವಣಿಗೆಯಲ್ಲಿ ನೀಚತನವೂ ಇಲ್ಲ. ನುರಿತ ಇಂಗ್ಲಿಷ್ ಬರಹಗಾರರು ಇವುಗಳಿಗೆ ಕೈಹಾಕುವುದಿಲ್ಲ. ಆದರೂ ಪಳಗಿದ, ಗಂಭೀರವಾದ, ಹಾನಿಕರವಲ್ಲದ, ಧೀರವಾದ, ಶಕ್ತಿಯುತವಾದ, ನುರಿತ ವಿದ್ವಾಂಸನಿಗೆ ಯೋಗ್ಯವಾದ ರೀತಿಯಲ್ಲಿ ಆ ಮಹಾಸಂತರ, ಸಾಮಾನ್ಯರು ಗ್ರಹಿಸಲಾರದ ಅಸಾಧಾರಣ ಭಾವನೆಗಳನ್ನು ಕುರಿತ ಟೀಕೆಗಳಿಗೆ ಸಮಂಜಸವಾದ ಉತ್ತರಗಳನ್ನು ನೀಡಿರುವರು.</p>
<p>ಟೀಕೆಗಳು ನಮಗೆ ಆಶ್ಚರ್ಯಕರವಾಗಿ ಕಾಣುವುವು. ಬ್ರಹ್ಮ ಸಮಾಜದ ಪ್ರಖ್ಯಾತ ಬೋಧಕರಾದ ಆಚಾರ್ಯ ಕೇಶವಚಂದ್ರ ಸೇನರು ತಮ್ಮ ಸುಂದರವಾದ ಶೈಲಿಯಲ್ಲಿ ಹೀಗೆ ಹೇಳಿರುವರು: ಶ್ರೀರಾಮಕೃಷ್ಣರದು ಸರಳವಾದ ಸುಂದರವಾದ ಬಳಕೆಯ ಮಾತು. ಅದು ಅತಿಮಾನವ ಪಾವಿತ್ರ್ಯವನ್ನು ವ್ಯಕ್ತಗೊಳಿಸುತ್ತಿತ್ತು. ಕೆಲವು ವೇಳೆ ಅವರ ಮಾತಿನಲ್ಲಿ ನಾವು ಯಾವುದನ್ನು ಅಶ್ಲೀಲ ಎಂದು ಹೇಳುತ್ತೇವೆಯೋ ಅದರ ಛಾಯೆಗಳು ಇದ್ದರೂ ಅವರ ಶಿಶು ಸಹಜ ಸರಳಹೃದಯದಿಂದ ಬಂದುದರಿಂದ ಅದರಲ್ಲಿ ಯಾವ ವಿಧವಾದ ಇಂದ್ರಿಯ ಲೋಲುಪತೆಯೂ ಇರಲಿಲ್ಲ. ಅದು ನಿಂದಾಸ್ಪದವಾಗದೆ, ಅಲಂಕಾರಪ್ರಾಯವಾಗಿತ್ತು. ಆದರೂ ಶ್ರೀರಾಮಕೃಷ್ಣರ ಮೇಲೆ ಮಾಡಿರುವ ಇದೊಂದು ದೊಡ್ಡ ಟೀಕೆ !</p>
<p>ಅವರ ಮೇಲೆ ತಂದಿರುವ ಮತ್ತೊಂದು ಅಪವಾದವೆ, ಅವರು ತಮ್ಮ ಹೆಂಡತಿಯನ್ನು ಅನಾಗರಿಕವಾಗಿ ಕಂಡರು ಎಂಬುದು. ಏಕೆಂದರೆ ಅವರು ಸನ್ಯಾಸ ವ್ರತಧಾರಣೆ ಮಾಡಿದರು ! ಇದಕ್ಕೆ ಪ್ರೊಫೆಸರರು ಉತ್ತರ ಕೊಡುತ್ತಾರೆ: ಇವರು ತಮ್ಮ ಹೆಂಡತಿಯ ಅಪ್ಪಣೆಯನ್ನು ಪಡೆದೇ ಸನ್ಯಾಸ ದೀಕ್ಷೆಯನ್ನು ಕೈಕೊಂಡರು. ಅವರು ಪ್ರಪಂಚದಲ್ಲಿರುವ ಪರ್ಯಂತವೂ ಅವರ ಪತ್ನಿಯು, ಪತಿಯಂತೆಯೇ ಯೋಗ್ಯವಾದ ರೀತಿಯಲ್ಲಿ ಬಾಳಿದರು. ಅವರನ್ನು ತಮ್ಮ ಗುರುಗಳೆಂದು ಸ್ವೀಕರಿಸಿದರು. ಪತಿಯ ಉಪದೇಶದಂತೆ ತಾವು ಬದುಕಿರುವ ಪರ್ಯಂತವೂ ಬ್ರಹ್ಮಚಾರಿಣಿಯಂತೆ ಭಗವತ್ ಸೇವೆಯಲ್ಲಿ ಸಂತೋಷ ಆನಂದಗಳಿಂದ ಕಳೆದರು. ಮಕ್ಕಳನ್ನು ಹುಟ್ಟಿಸದೇ ಇದ್ದರೆ ಸತಿಪತಿಯರಲ್ಲಿ ನಿಜವಾದ ಪ್ರೀತಿ ಸಾಧ್ಯವೇ ಇಲ್ಲವೇ?' ಎಂದು ಪ್ರೊಫೆಸರರು ಪ್ರಶ್ನಿಸುತ್ತಾರೆ. ಹಿಂದೂಗಳ ಸತ್ಯಸಂಧತೆಯನ್ನು ನಂಬುವುದನ್ನು ನಾವು ಕಲಿಯಬೇಕು - ಯಾವ ದೇಹ ಸಂಬಂಧವೂ ಇಲ್ಲದೆ ಬ್ರಹ್ಮಚಾರಿಯಾದ ಗಂಡನು ಪರಿಶುದ್ಧವಾದ ಜೀವನವನ್ನು ನಡೆಸಲು ಸಾಧ್ಯ. ಇದರಿಂದ ತನ್ನ ಸಹಧರ್ಮಚಾರಿಣಿಯಾದ ಬ್ರಹ್ಮಚಾರಿಣಿ ಸತಿಯನ್ನು ಬ್ರಹ್ಮಾನಂದದಲ್ಲಿ ಭಾಗಿಯನ್ನಾಗಿ ಮಾಡಬಹುದು, ನಮ್ಮ ದೇಶಗಳಲ್ಲಿ ಇದು ನಂಬಲು ಅಸಾಧ್ಯವಾದುದು ಎಂದು ತೋರಬಹುದು? ಇಂತಹ ಯೋಗ್ಯವಾದ ಮಾತುಗಳನ್ನು ಆಡಿರುವುದಕ್ಕೆ ಅವರನ್ನು ದೇವರು ಆಶೀರ್ವದಿಸಲಿ. ಅನ್ಯ ಜನಾಂಗದಲ್ಲಿ ಹುಟ್ಟಿ, ಅನ್ಯ ದೇಶದಲ್ಲಿ ಬೆಳೆದ ವ್ಯಕ್ತಿ ಕೂಡ ಬ್ರಹ್ಮಚರ್ಯ ಎಂದರೆ ಏನು ಎಂಬುದನ್ನು, ಆಧ್ಯಾತ್ಮಿಕತೆಯನ್ನು ಪಡೆಯಬೇಕಾದರೆ ಇರುವ ಮಾರ್ಗ ಇದೊಂದೇ ಎಂಬುದನ್ನು ಅರ್ಥಮಾಡಿಕೊಳ್ಳಬಲ್ಲರು. ಇಂದಿನ ಕಾಲದಲ್ಲಿ ಕೂಡ ಭರತಖಂಡದಲ್ಲಿ ಇದು ಇಲ್ಲದೇ ಇಲ್ಲ ಎಂದು ಹೇಳುವರು. ಆದರೆ ನಮ್ಮ ದೇಶಕ್ಕೆ ಸೇರಿದ ಕಪಟ ವೀರರಾದರೊ ದಾಂಪತ್ಯದಲ್ಲಿ ಲೈಂಗಿಕ</p>

<!-- 349-5/0443-->
<p>ಶ್ರೀರಾಮಕೃಷ್ಣ - ಅವರ ಜೀವನ ಮತ್ತು ಉಪದೇಶ 443.</p>
<p>ಸಂಬಂಧವನ್ನಲ್ಲದೆ ಬೇರೇನೂ ಕಾಣಲಾರರು. ಮನುಷ್ಯ ತಾನು ಹೇಗೆ ಆಲೋಚಿಸುತ್ತಾನೆಯೋ ಹಾಗೆ ಹೊರಗೆ ನೋಡುತ್ತಾನೆ.''</p>
<p>ಅವರ ಮೇಲೆ ಮಾಡಿರುವ ಮತ್ತೊಂದು ಟೀಕೆಯೆಂದರೆ ವೇಶೈಯರನ್ನು ಅವರು ಅಷ್ಟು ಕಟುವಾಗಿ ಟೀಕಿಸಲಿಲ ಎಂಬುದು. ಇದಕ್ಕೆ ಪ್ರೊಫೆಸರರು ಕೊಟ್ಟಿರುವ ಉತ್ತರ ಬಹಳ ಮಧುರವಾಗಿದೆ. ಈ ಆರೋಪಕ್ಕೆ ಧರ್ಮಸಂಸ್ಥಾಪಕರ ಪೈಕಿ ಶ್ರೀರಾಮಕೃಷ್ಣರೊಬ್ಬರೇ ಅಲ್ಲ ಟೀಕೆಗೆ ಒಳಗಾದವರು.” ಇದು ಎಷ್ಟು ಚೆನ್ನಾದ ಮಾತು. ಭಗವಾನ್ ಬುದ್ದ ತನ್ನ ವಿಶ್ವಾಸವನ್ನು ತೋರಿದ ಅಂಬಾಪಾಲಿ ವೇಶೈಯ ನೆನಪನ್ನು ತರುವುದು, ಭಗವಾನ್ ಏಸುಕ್ರಿಸ್ತನ ವಿಶ್ವಾಸವನ್ನು ಪಡೆದ ಪರೋಪಕಾರಿಯಾದ ಸ್ತ್ರೀಯ ನೆನಪನ್ನು ತರುವುದು.</p>
<p>ಅವರು ಮಾಡುವ ಮತ್ತೊಂದು ಟೀಕೆಯೆ ಅವರು ಕುಡುಕರನ್ನು ಸಾಕಷ್ಟು ದ್ವೇಷಿಸಲಿಲ್ಲ ಎಂಬುದು. ದೇವರೇ ಇವರನ್ನು ರಕ್ಷಿಸಬೇಕು. ಒಬ್ಬ ಒಂದೆರಡು ಸಲ ಕುಡಿದ ಎಂದು ಅವನ ನೆರಳನ್ನು ಕೂಡ ತುಳಿಯಬಾರದು! ಇದೇ ಅದರ ಅರ್ಥವೇನು? ನಿಜವಾಗಿಯೂ ಎದುರಿಸಲಾಗದ ಟೀಕೆ ಇದು ! ಪ್ರಪಂಚದ ಮಹಾಪುರುಷರು ಕುಡುಕರು, ವೇಶೈಯರು, ಕಳ್ಳರು, ಪಾಪಿಗಳು ಇವರನ್ನೆಲ್ಲಾ ಏತಕ್ಕೆ ಜುಗುಪ್ಪೆಯಿಂದ ಒದ್ದು ಓಡಿಸಲಿಲ್ಲ ! ಭರತಖಂಡದ ವೇಣುಗೋಪಾಲನ ವಿಷಯವಾಗಿ ಅವರು ಏತಕ್ಕೆ ಅಷ್ಟೊಂದು ಮಾತನಾಡಿದರು, ಅಥವಾ ಅವರ ಮನಸ್ಸಿನಲ್ಲಿರುವ ಭಾವನೆಗಳನ್ನು ಬಚ್ಚಿಟ್ಟು ಲೋಕಾರೂಢಿ ಯಂತೆ ಏಕೆ ಮಾತನಾಡಲಿಲ್ಲ ! ಎಲ್ಲಕ್ಕಿಂತ ಹೆಚ್ಚಾಗಿ ಸಾಧಾರಣ ಗೃಹಸ್ಥನ ಜೀವನವನ್ನು ನಡೆಸಲಿಲ್ಲ ಎಂಬುದು !</p>
<p>ಮೇಲಿನ ಟೀಕಾಕಾರರ ಆದರ್ಶಗಳಿಗೆ ಅನುಸಾರವಾಗಿ ಪಾವಿತ್ರ್ಯ, ಚಾರಿತ್ರ್ಯ ಇವುಗಳನ್ನು ಅನುಸರಿಸದೆ ಇದ್ದರೆ ಭರತಖಂಡ ಸರ್ವನಾಶವಾಗುವುದೆಂದು ಅವರು ಭಾವಿಸುವರು. ಅವರು ಹೇಳುವ ನೀತಿಯನ್ನು ಅನುಸರಿಸಿ ಭರತಖಂಡವು ಮೇಲಕ್ಕೆ ಬರುವುದಾದರೆ ಹಾಗೆಯೇ ಆಗಲಿ,</p>
<p>ಗ್ರಂಥದ ಬಹುಭಾಗ ಆ ಸಂತರ ಜೀವನಕ್ಕಿಂತ ಹೆಚ್ಚಾಗಿ ಅವರ ಬೋಧನೆಯನ್ನು ಒಳಗೊಂಡಿದೆ. ಇಂಗ್ಲಿಷನ್ನು ಮಾತನಾಡುವ ದೇಶಗಳಲ್ಲೆಲ್ಲಾ ಅವರ ಬೋಧನೆ ಜನರನ್ನು ಆಕರ್ಷಿಸಿದೆ ಎಂಬುದು, ಪುಸ್ತಕವು ಬೇಗ ಮಾರಾಟವಾಗುತ್ತಿರುವುದನ್ನು ನೋಡಿದರೆ ಗೊತ್ತಾಗುವುದು. ಅವರ ಬೋಧನೆಯು ಪ್ರತ್ಯಕ್ಷವಾಗಿ ಅವರ ಪವಿತ್ರ ವದನದಿಂದ ಬಂದುದರಿಂದ ಅದರಲ್ಲಿ ಆಧ್ಯಾತ್ಮಿಕಶಕ್ತಿ ಪ್ರಬಲವಾಗಿ ಸ್ಪಂದಿಸುತ್ತಿದೆ. ಅವರ ಮಾತುಗಳು ಪ್ರಪಂಚದ ಎಲ್ಲಾ ಭಾಗಗಳಲ್ಲಿಯೂ ತಮ್ಮ ಪ್ರಭಾವವನ್ನು ಬೀರುವುದರಲ್ಲಿ ಸಂದೇಹವಿಲ್ಲ. ಬಹುಜನರ ಹಿತಕ್ಕೆ ಮತ್ತು ಬಹುಜನರ ಸುಖಕ್ಕೆ ಮಹಾಪುರುಷರು ಪ್ರಪಂಚದಲ್ಲಿ ಜನ್ಮವೆತ್ತುವುದು, ಅವರ ಜೀವನ ಮತ್ತು ಕೆಲಸಗಳು ಸಾಧಾರಣ ಮಾನವನನ್ನು ಮಾರಿದವು. ಅವರ ಬೋಧನೆಯ ಮಾರ್ಗವೂ ಅಷ್ಟೇ ಅದ್ಭುತವಾದುದು.</p>

<!-- 349-5/0444-->
<p>ನಾವು ಏನು ಮಾಡುತ್ತಿರುವೆವು? ಒಬ್ಬ ಬಡ ಬ್ರಾಹ್ಮಣನ ಮಗ, ತಮ್ಮ ಜನ್ಮದಿಂದ ನಮ್ಮನ್ನೆಲ್ಲಾ ಪವಿತ್ರರನ್ನಾಗಿ ಮಾಡಿರುವರು. ತಮ್ಮ ಜೀವನದಿಂದ ನಮ್ಮನ್ನೆಲ್ಲಾ ಮೇಲಕ್ಕೆ ಎತ್ತಿರುವರು. ತಮ್ಮ ಅಮೃತಮಯ ಬೋಧನೆಯಿಂದ ಆಳರಸರಿಂದಲೂ ನಮ್ಮ ಮೇಲೆ ಸಹಾನುಭೂತಿ ಬರುವಂತೆ ಮಾಡಿರುವರು. ನಾವು ಅವರಿಗಾಗಿ ಏನು ಮಾಡುತ್ತಿರುವೆವು? ಸತ್ಯ ಯಾವಾಗಲೂ ಹಿತಕರವಲ್ಲ. ಆದರೂ ಕೆಲವು ವೇಳೆ ಅದನ್ನು ಹೇಳಬೇಕಾಗುವುದು. ಅವರ ಜೀವನ ಮತ್ತು ಸಂದೇಶ ನಮ್ಮ ಪ್ರಯೋಜನಕ್ಕೆ ಎಂದು ನಮ್ಮಲ್ಲಿ ಕೆಲವರು ಭಾವಿಸುವರು. ಇಲ್ಲಿಗೇ ಅದು ಕೊನೆಗಾಣುವುದು. ಅವರ ಜೀವನದ ಸಂದೇಶವನ್ನು ನಮ್ಮ ಜೀವನದಲ್ಲಿ ಕಾರ್ಯಗತ ಮಾಡಲು ಶಕ್ತಿಯೂ ಇಲ್ಲ; ಶ್ರೀರಾಮಕೃಷ್ಣರಿಂದ ಉದ್ಭವಿಸಿದ ಜ್ಞಾನಗಳ ಸಾಮರಸ್ಯದ ಭಕ್ತಿ ಪ್ರವಾಹಕ್ಕೆ ನಮ್ಮ ಶರೀರ ಮತ್ತು ಮನಸ್ಸನ್ನು ಅರ್ಪಣೆ ಮಾಡುವುದು ಅದಕ್ಕಿಂತಲೂ ಅಸಾಧ್ಯವಾಗಿದೆ. ಯಾರು ಭಗವಂತನ ಲೀಲೆಯನ್ನು ಅರ್ಥಮಾಡಿ ಕೊಂಡಿರುವರೋ ಅಥವಾ ಅರ್ಥಮಾಡಿಕೊಳ್ಳುವುದಕ್ಕೆ ಪ್ರಯತ್ನಿಸುತ್ತಿರುವರೊ ಅವರಿಗೆ ನಾವು ಹೀಗೆ ಹೇಳುವೆವು: 'ಬರೀ ಅದನ್ನು ತಿಳಿದುಕೊಂಡರೆ ಏನು ಪ್ರಯೋಜನ? ನಾವು ಅದನ್ನು ತಿಳಿದುಕೊಂಡದ್ದು ಸಾರ್ಥಕವಾಗುವುದು ಅದನ್ನು ಕಾರ್ಯಗತ ಮಾಡಿದಾಗ, ನೀವು ಸುಮ್ಮನೆ ಒಂದನ್ನು ಬಾಯಿಮಾತಿನಲ್ಲಿ ಒಪ್ಪಿಕೊಂಡರೆ ಅಥವಾ ಇದು ನಿಮ್ಮ ನಂಬಿಕೆ ಎಂದು ಹೇಳಿದರೆ ಇತರರು ನಿಮ್ಮನ್ನು ಅನುಸರಿಸುವರೆ? ನೀವು ಏನನ್ನು ನಂಬುವಿರೋ ಅದನ್ನು ಕಾರ್ಯಗತ ಮಾಡಿ, ಜಗತ್ತು ಅದನ್ನು ನೋಡಲಿ.'' ಹೃದಯದಾಳದಿಂದ ಬರುವ ಎಲ್ಲ ಭಾವನೆಗಳೂ, ಎಲ್ಲ ವಿಚಾರಗಳೂ ಅವು ನೀಡುವ ಫಲದಿಂದ ಮಾತ್ರ ಇತರರಿಗೆ ಗೊತ್ತಾಗುತ್ತವೆ.</p>
<p>ಯಾರು ತಾವು ಘನ ಪಂಡಿತರು ಎಂದು ಭಾವಿಸುವರೊ, ಅನಕ್ಷರಸ್ಥರಾದ ಬಡ ದೇವಸ್ಥಾನದ ಪೂಜಾರಿಯನ್ನು ಯಾರು ಲಘುವಾಗಿ ಕಾಣುವರೋ, ಅವರಿಗೆ ನಮ್ಮ ಪ್ರಾರ್ಥನೆ ಇದು: “ಯಾವ ದೇಶದ ಅವಿದ್ಯಾವಂತರಾದ ಒಬ್ಬ ಪೂಜಾರಿ, ತಮ್ಮ ಸ್ವಂತ ಸಾಹಸದಿಂದ ಇಷ್ಟು ಅಲ್ಪ ಕಾಲದಲ್ಲಿ, ನಿಮ್ಮ ಪುರಾತನರ ಸನಾತನ ಧರ್ಮದ ಮಹಿಮೆಯು ಸಮುದ್ರದ ಆಚೆ ಇರುವ ದೇಶಗಳಲ್ಲಿಯೂ ಮೊಳಗುವಂತೆ ಮಾಡಿದರೆ, ಆ ದೇಶಕ್ಕೆ ಸೇರಿದ ಮಹಾವೀರರು, ಗೌರವಸರು, ಬಲಾಢರು, ಸುಸಂಸ್ಕೃತರು, ಪಂಡಿತೋತ್ತಮರು ಆದ ನೀವು ಅವರಿಗಿಂತ ಮತ್ತಷ್ಟು ಅದ್ಭುತವಾದ ಕಾರ್ಯಗಳನ್ನು ನೀವು ಇಚ್ಚಿಸಿದರೆ ನಮ್ಮ ದೇಶಕ್ಕೆ, ಜನಾಂಗಕ್ಕೆ ಮಾಡಬಲ್ಲಿರಿ?ಜಾಗ್ರತರಾಗಿ, ಮುಂದೆ ಬನ್ನಿ, ನಿಮ್ಮಲ್ಲಿರುವ ಶ್ರೇಷ್ಠವಾದ ಶಕ್ತಿಯನ್ನು ವ್ಯಕ್ತಪಡಿಸಿ, ನಾವು ಭಕ್ತಿ ಗೌರವಗಳ ಪುಷ್ಪಗಳಿಂದ ನಿಮ್ಮನ್ನು ಪೂಜಿಸಲು ಸಿದ್ಧರಾಗಿರುವೆವು. ನಾವು ದಡ್ಡರು, ದರಿದ್ರರು, ಅನಾಥರು, ಅಜ್ಞಾತರು, ಅನಾಮಧೇಯರಾದ ಭಿಕ್ಷುಕರು, ಭಿಕ್ಷುಕನ ಚಿಂದಿಯೇ ನಮ್ಮ ಜೀವನೋಪಾಯಕ್ಕೆ ಗತಿ. ನೀವಾದರೋ ಐಶ್ವರ್ಯದಲ್ಲಿ, ಪ್ರಭಾವದಲ್ಲಿ ಬಲ್ಲಿದರು. ಅದ್ಭುತವಾದ ಶಕ್ತಿ ನಿಮ್ಮದು. ನೀವು ಕುಲೀನ ವಂಶಸ್ಥರು, ಎಲ್ಲಾ ವಿದ್ಯೆ ಮತ್ತು ಪಾಂಡಿತ್ಯಕ್ಕೆ ಕೇಂದ್ರವಾಗಿರುವಿರಿ. ನೀವು ಏತಕ್ಕೆ ಜಾಗ್ರತರಾಗಬಾರದು? ನೀವೇಕೆ ಮುಂದೆ ಬರಬಾರದು? ನಮಗೆ ದಾರಿತೋರಿ, ಪ್ರಪಂಚದ ಕಲ್ಯಾಣಕ್ಕಾಗಿ ಶ್ರೇಷ್ಟವಾದ ತ್ಯಾಗದ</p>

<!-- 349-5/0445-->

<p>ಆದರ್ಶವನ್ನು ನೀಡಿ, ನಾವೆಲ್ಲಾ ಜೀತದಾಳುಗಳಂತೆ ನಿಮ್ಮನ್ನು ಅನುಸರಿಸುವೆವು.”</p>
<p>ಶ್ರೀರಾಮಕೃಷ್ಣರ ಯಶೋದುಂದುಭಿಯನ್ನು ಯಾರು ಕೇಳಿ ಗುಲಾಮಗಿರಿಯ ಸಹಜ ಸ್ವಭಾವವಾದ ಮಾತ್ಸರ್ಯದಿಂದ ಕುದಿಯುತ್ತಿರುವರೋ, ನಿಷ್ಕಾರಣವಾದ ದ್ವೇಷಾಸೂಯೆಯನ್ನು ವ್ಯಕ್ತಪಡಿಸುತ್ತಿರುವರೋ ಅವರಿಗೆ ನಾವು ಹೇಳುವುದು ಇದು: 'ಸ್ನೇಹಿತರೆ, ನಿಮ್ಮ ಪ್ರಯತ್ನಗಳು ನಿಷ್ಟ್ರಯೋಜಕ. ಈ ಅನಂತವಾದ, ಅಸೀಮವಾದ ಧಾರ್ಮಿಕ ತರಂಗವು ಎಲ್ಲ ದಿಕ್ಕುಗಳನ್ನೂ ಆವರಿಸಿರುವಾಗ - ಶ್ವೇತತರಂಗದ ಉತ್ತುಂಗ ಶಿಖರದಲ್ಲಿ, ಮಹಿಮಾಮಯವಾದ ಕಾಂತಿಯಿಂದ ಈ ವ್ಯಕ್ತಿ ಶೋಭಿಸುತ್ತಿರುವಾಗ, ಇದೇನಾದರೂ ನಮ್ಮ ಕೀರ್ತಿ ಧನ ಹೆಸರಿನಾಸೆಗೆ ಆಗಿದ್ದರೆ, ಅದು ನಿಮ್ಮ ಅಥವಾ ಯಾರ ಪ್ರಯತ್ನವೂ ಇಲ್ಲದೆ, ಜಗತ್ತಿನ ವಿನಾಶದ ನಿಯಮಾನುಸಾರ, ಕಾಲದ ಅನಂತ ಗರ್ಭದಲ್ಲಿ ಲೀನವಾಗುವುದು. ಪುನಃ ಮೇಲೇಳಲಾರದು. ಆದರೆ ಈ ಮಹಾ ಅಲೆಯು ಜಗಜ್ಜನನಿಯ ನಿಯಮಾನುಸಾರವಾಗಿ, ಬಹಳ ಸ್ಪೂರ್ತಿಯಿಂದ, ನಿಸ್ವಾರ್ಥವಾದ ಆ ಮಹಾ ವ್ಯಕ್ತಿಯ ಹೃದಯದ ಪ್ರೇಮದಿಂದ ಈ ಪ್ರಪಂಚವನ್ನೆಲ್ಲಾ ಮುಳುಗಿಸಿದ್ದರೆ, ಹೇ, ದುರ್ಬಲವಾದ ಮಾನವನೇ, ಸರ್ವಶಕ್ತಳಾದ ವಿಶ್ವೇಶ್ವರಿಯ ಇಚ್ಛೆಯನ್ನು ತಡೆಗಟ್ಟಲು ನಿನಗೆ ಏನು ಶಕ್ತಿ ಇರುವುದು?''</p>

<!-- 349-5/0446-->
<p>೨೮. ಪ್ಯಾರಿಸ್ಸಿನ ಧರ್ಮಗಳ ಸಮ್ಮೇಳನ * (“ಉದ್ಯೋಧನ' ಎಂಬ ಬಂಗಾಳಿ ಮಾಸಪತ್ರಿಕೆಗೆ ಪ್ಯಾರಿಸ್ಸಿನಿಂದ ಬರೆದ ಒಂದು ಪತ್ರದ ಅನುವಾದ) - ಪ್ಯಾರಿಸ್ ವಸ್ತುಪ್ರದರ್ಶನಾಲಯದಲ್ಲಿ ಧರ್ಮಗಳ ಇತಿಹಾಸ ಸಮ್ಮೇಳನ ಇತ್ತೀಚೆಗೆ ಕೆಲವು ದಿನಗಳವರೆಗೆ ಜರುಗಿತು. ಸಮ್ಮೇಳನದಲ್ಲಿ ಯಾವ ಧರ್ಮದ ಸಿದ್ದಾಂತಗಳ ಮತ್ತು ಆಧ್ಯಾತ್ಮಿಕ ಅಭಿಪ್ರಾಯಗಳ ವಿಷಯವಾಗಿಯೂ ಚರ್ಚೆಗೆ ಅವಕಾಶ ಕೊಡಲಿಲ್ಲ. ಅದರ ಉದ್ದೇಶ ಹಲವು ವ್ಯವಸ್ಥಿತ ಧರ್ಮಗಳು ಚಾರಿತ್ರಿಕವಾಗಿ ಹೇಗೆ ಬೆಳೆದುವು ಎಂಬುದನ್ನು ಪರಿಶೀಲಿಸುವುದಾಗಿತ್ತು. ಅದರ ಜೊತೆಗೆ ಅದಕ್ಕೆ ಸಂಬಂಧಪಟ್ಟ ಕೆಲವು ವಿಷಯಗಳನ್ನೂ ಚರ್ಚಿಸಿದರು. ಆದಕಾರಣ ಬೇರೆ ಬೇರೆ ಧರ್ಮಕ್ಕೆ ಸೇರಿದ ಮಿಶನರಿ ಪಂಗಡಗಳ ಪ್ರತಿನಿಧಿಗಳಿಗೂ ಇಲ್ಲಿ ಸ್ಥಾನವಿರಲಿಲ್ಲ. ಚಿಕಾಗೊ ನಗರದ ಧರ್ಮಸಮ್ಮೇಳನ ಒಂದು ಅಭೂತಪೂರ್ವವಾದ ಘಟನೆ. ಪ್ರಪಂಚದ ಎಲ್ಲಾ ಧರ್ಮಗಳ ಪ್ರತಿನಿಧಿಗಳೂ ಅಲ್ಲಿ ನೆರೆದಿದ್ದರು. ಆದರೆ ಪ್ಯಾರಿಸ್ಸಿನ ಸಮ್ಮೇಳನಕ್ಕೆ ಬಂದಿದ್ದವರೆಲ್ಲ ಧರ್ಮ ಹೇಗೆ ಬೆಳೆಯಿತು, ವೃದ್ದಿಯಾಯಿತು ಎಂಬುದನ್ನು ವಿಚಾರಮಾಡುವ ವಿದ್ವಾಂಸರು ಮಾತ್ರ. ಚಿಕಾಗೊ ಸಮ್ಮೇಳನದಲ್ಲಿ ರೋಮನ್ ಕ್ಯಾಥೋಲಿಕ್‌ರ ಪ್ರಭಾವ ಅಧಿಕವಾಗಿತ್ತು. ಅವರು ಸಮ್ಮೇಳನದಿಂದ ತಮ್ಮ ಪಂಗಡಕ್ಕೆ ತುಂಬಾ ಸಹಾಯವಾಗಬಹುದೆಂಬ ಆಸೆಯಿಂದ ಅದನ್ನು ನಡೆಸಿದರು. ಅಲ್ಲಿ ತಮ್ಮ ವಿರೋಧಿಗಳಾದ ಪ್ರಾಟೆಸ್ಟೆಂಟರಿಗಿಂತ ತಾವು ಮೇಲು ಎಂಬುದನ್ನು ಹೆಚ್ಚು ಪ್ರತಿಭಟನೆ ಇಲ್ಲದೆ ಸಾಧಿಸಬಹುದೆಂದು ಭಾವಿಸಿದ್ದರು. ಅಲ್ಲಿ ನೆರೆದ ಕೈಸ್ತರು, ಹಿಂದೂಗಳು, ಬೌದ್ಧರು, ಮುಸಲ್ಮಾನರು ಮತ್ತು ಇತರ ವಿಶ್ವಧರ್ಮಗಳವರೆದುರಿಗೆ ತಮ್ಮ ಮತದ ಒಳ್ಳೆಯ ಭಾಗವನ್ನು ತೋರಿ ಇತರ ಧರ್ಮಗಳ ದೌರ್ಬಲ್ಯಗಳನ್ನು ಒತ್ತಿ ಹೇಳಿ ತಮ್ಮ ಧರ್ಮವನ್ನು ಊರ್ಜಿತ ಗೊಳಿಸಿಕೊಳ್ಳಬಹುದೆಂದು ಭಾವಿಸಿದ್ದರು. ಆದರೆ ಪರಿಣಾಮ ಬೇರೆ ರೂಪತಾಳಿತು. ಹಲವು ಧರ್ಮಗಳಲ್ಲಿ ಸೌಹಾರ್ದ ದೃಷ್ಟಿಯನ್ನು ತರುವುದಕ್ಕೆ ಕೈಸ್ತರಿಗೆ ಸಾಧ್ಯವಾಗಲಿಲ್ಲ. ಆದಕಾರಣವೇ ರೋಮನ್ ಕ್ಯಾಥೋಲಿಕ್ ಜನರು ಪುನಃ ಇನ್ನೊಂದು ಅಂತಹ ಸಮ್ಮೇಳನವನ್ನು ನಡೆಸಲು ವಿರೋಧಿಸುವರು. ಫ್ರಾನ್ಸ್ ರೋಮನ್ ಕ್ಯಾಥೋಲಿಕ್ ದೇಶ. ಸಮ್ಮೇಳನಕ್ಕೆ ಸಂಬಂಧಪಟ್ಟ ಅಧಿಕಾರವರ್ಗದಲ್ಲಿ ಧರ್ಮಗಳ ಒಂದು ಸಮ್ಮೇಳನವನ್ನು ಜರುಗಿಸಬೇಕೆಂಬ ಇಚ್ಛೆ ಇದ್ದರೂ ರೋಮನ್ ಕ್ಯಾಥೋಲಿಕ್ ಜನರು ಅದನ್ನು ಪ್ರತಿಭಟಿಸಿದುದರಿಂದ ಅದನ್ನು ನಡೆಸಲು ಆಗಲಿಲ್ಲ. - ಪ್ಯಾರಿಸ್ಸಿನಲ್ಲಿ ನಡೆದ ಧರ್ಮದ ಇತಿಹಾಸ ಸಮ್ಮೇಳನ ಪೌರಾತ್ಯ ವಿದ್ಯೆಯಲ್ಲಿ ಆಸಕ್ತರಾದವರು ಕಾಲಕಾಲಕ್ಕೆ ನಡೆಸುವ ಒಂದು ಸಮ್ಮೇಳನದಂತೆ ಇತ್ತು. ಅಂತಹ ಸಮ್ಮೇಳನಗಳಲ್ಲಿ ಸಾಮಾನ್ಯವಾಗಿ, ಸಂಸ್ಕೃತ, ಪಾಳಿ, ಅರಬ್ಬಿ ಮತ್ತು ಇತರ ಪೌರಾತ್ಯ ಭಾಷೆಗಳನ್ನು ಬಲ್ಲ ಐರೋಪ್ಯ ವಿದ್ವಾಂಸರು ಮಾತ್ರ ಸೇರುತ್ತಾರೆ. ಇದರ ಜೊತೆಗೆ ಪುರಾತನ ಕೈಸ್ತಧರ್ಮಕ್ಕೆ ಸಂಬಂಧಪಟ್ಟದ್ದನ್ನೂ ಪ್ಯಾರಿಸ್ ಸಮ್ಮೇಳನದಲ್ಲಿ ಸೇರಿಸಿದ್ದರು.</p>
<p>*<span class="en"> C.W, Vol. IV, P. 422</span></p>

<!-- 349-5/0447-->

<p>ಏಷ್ಯಾ ದೇಶದಿಂದ ಸಮ್ಮೇಳನಕ್ಕೆ ಮೂರು ಜನ ಜಪಾನಿ ಪಂಡಿತರು ಮಾತ್ರ ಬಂದಿದ್ದರು. ಇಂಡಿಯಾ ದೇಶದಿಂದ ಸ್ವಾಮಿ ವಿವೇಕಾನಂದರು ಬಂದಿದ್ದರು.</p>
<p>- ಪಾಶ್ಚಾತ್ಯ ಸಂಸ್ಕೃತ ವಿದ್ವಾಂಸರ ದೃಷ್ಟಿಯಲ್ಲಿ ವೈದಿಕಧರ್ಮವು, ಪ್ರಕೃತಿಯಲ್ಲಿ ಭಯಭಕ್ತಿಯನ್ನು ಹುಟ್ಟಿಸುವ ಅಗ್ನಿ, ಸೂರ್ಯ ಮುಂತಾದ ಶಕ್ತಿ ಮತ್ತು ವಸ್ತುಗಳ ಆರಾಧನೆಯಿಂದ ಪ್ರಾರಂಭವಾಯಿತು. ಮೇಲಿನ ಅಭಿಪ್ರಾಯವನ್ನು ಖಂಡಿಸಿ ಮಾತನಾಡುವಂತೆ ಪ್ಯಾರಿಸ್ಸಿನ ಸಮ್ಮೇಳನ ಸ್ವಾಮಿ ವಿವೇಕಾನಂದರಿಗೆ ನಿಮಂತ್ರಣ ಕಳುಹಿಸಿತ್ತು. ಸ್ವಾಮೀಜಿಯವರು ಆ ವಿಷಯದ ಮೇಲೆ ಒಂದು ಲೇಖನವನ್ನು ಓದುತ್ತೇನೆ ಎಂದು ಹೇಳಿದರು. ಆದರೆ ಅವರಿಗೆ ಆರೋಗ್ಯ ಸರಿಯಿಲ್ಲದ ನಿಮಿತ್ತ ಅದನ್ನು ಮಾಡಲು ಆಗಲಿಲ್ಲ. ಅವರು ಬಹಳ ಕಷ್ಟಪಟ್ಟು ಸಮ್ಮೇಳನದಲ್ಲಿ ಭಾಗವಹಿಸಲು ಬಂದರು. ಅಲ್ಲಿ ಎಲ್ಲಾ ಪಾಶ್ಚಾತ್ಯ ಸಂಸ್ಕೃತ ವಿದ್ವಾಂಸರು ಅವರನ್ನು ಆದರದಿಂದ ಬರಮಾಡಿಕೊಂಡರು. ಅವರಾಗಲೇ ಸ್ವಾಮೀಜಿಯವರ ಉಪನ್ಯಾಸಗಳನ್ನು ಓದಿದ್ದುದರಿಂದ ಅವರಿಗೆ ಸ್ವಾಮೀಜಿಯವರ ಮೇಲಿದ್ದ ಶ್ಲಾಘನೆ ಹೆಚ್ಚಿತ್ತು.</p>
<p>ಸಮ್ಮೇಳನದಲ್ಲಿ ಮಿಸ್ಟರ್ ಗಸ್ಸೇವ್ ಓಪರ್ಟ್ ಎಂಬ ಒಬ್ಬ ಜರ್ಮನ್ ವಿದ್ವಾಂಸ 'ಸಾಲಿಗ್ರಾಮಶಿಲೆಯ ಮೂಲ' ಎಂಬ ವಿಷಯವಾಗಿ ಒಂದು ಲೇಖನವನ್ನು ಓದಿದನು. ಸಾಲಿಗ್ರಾಮ ಪೂಜೆಯನ್ನು ಯೋನಿ ಪೂಜೆಯ ಚಿಹ್ನೆ ಎಂಬುದನ್ನು ತೋರಿಸಲು ಯತ್ನಿಸಿದನು. ಅವನ ದೃಷ್ಟಿಯಲ್ಲಿ ಲಿಂಗಪೂಜೆ ಪುರುಷನ ಲಿಂಗದ ಚಿಹ್ನೆ, ಸಾಲಿಗ್ರಾಮ ಸ್ತ್ರೀಯ ಯೋನಿಯ ಚಿಹ್ನೆ. ಆತ ಹೀಗೆ ಸಾಲಿಗ್ರಾಮ ಪೂಜೆ ಮತ್ತು ಲಿಂಗಪೂಜೆ ಇವನ್ನು ಯೋನಿ ಪೂಜೆ ಮತ್ತು ಶಿಶ್ನ ಪೂಜೆ ಎಂದು ಸ್ಥಿರಪಡಿಸಲು ಯತ್ನಿಸಿದನು. ಸ್ವಾಮೀಜಿಯವರು ಮೇಲಿನ ಎರಡು ದೃಷ್ಟಿಗಳನ್ನೂ ಖಂಡಿಸಿದರು. ಶಿವಲಿಂಗದ ವಿಷಯವಾಗಿ ಹಾಸ್ಯಾಸ್ಪದವಾದ ವಿವರಣೆಯನ್ನು ತಾವು ಹಿಂದೆ ಕೇಳಿದ್ದರೂ, ಸಾಲಿಗ್ರಾಮ ಶಿಲೆಯ ಸಿದ್ದಾಂತವಾದರೂ ಅತಿ ಹೊಸದು ಮತ್ತು ವಿಚಿತ್ರವಾದುದು ಮತ್ತು ಅದಕ್ಕೆ ಯಾವ ಆಧಾರವೂ ಇಲ್ಲ ಎಂದರು.</p>
<p>ಶಿವಲಿಂಗದ ಉಪಾಸನೆ ಪ್ರಾರಂಭವಾದದು , ಅಥರ್ವವೇದ ಸಂಹಿತೆಯಲ್ಲಿ ಯೂಪಸ್ತಂಭವನ್ನು ಸ್ತೋತ್ರಮಾಡುವ ಪ್ರಮುಖವಾದ ಮಂತ್ರದಲ್ಲಿ ಎಂದು ಸ್ವಾಮೀಜಿ ಹೇಳಿದರು. ಆ ಮಂತ್ರದಲ್ಲಿ ಯೂಪಸ್ತಂಭವನ್ನು (ಅಥವಾ ಸ್ಕಂಭ ) ಅನಾದಿ ಅನಂತವೆಂದು ಸ್ತೋತ್ರಮಾಡುವರು. ಅಲ್ಲಿ ಸಂಭವನ್ನು ಸನಾತನ ಬ್ರಹ್ಮನ ಚಿಹ್ನೆಯಾಗಿ ಉಪಯೋಗಿಸುವರು. ಅನಂತರ ಯಜ್ಞದ ಬೆಂಕಿ, ಅಲ್ಲಿಂದ ಏಳುವ ಹೊಗೆ, ಜ್ವಾಲೆ, ಬೂದಿ, ಸೋಮಬಳ್ಳಿ, ಯಜ್ಞಕ್ಕೆ ಕಟ್ಟಿಗೆಯನ್ನು ಹೊರುವ ಎತ್ತು ಇವುಗಳೆಲ್ಲ ಶಿವನಿಗೆ ಸಂಬಂಧಪಟ್ಟ ಭಾವನೆಗಳು, ಶಿವನ ದೇಹದ ಕಾಂತಿ, ಅವನ ಜಟಾಜೂಟ, ಅವನು ನೀಲಕಂಠ, ವೃಷಭಾರೂಢ ಮುಂತಾದ ಕಲ್ಪನೆಗಳು ಅಲ್ಲಿಂದ ಬಂದವು. ಇದರಂತೆಯೇ ಯೂಪಸ್ತಂಭ ಕಾಲಕ್ರಮೇಣ ಲಿಂಗದ ಆಕಾರವನ್ನು ತಾಳಿತು. ಅದನ್ನು ಶ್ರೀ ಶಂಕರ ಎಂತಲೇ ಜನ ನೋಡತೊಡಗಿದರು. ಅಥರ್ವವೇದ ಸಂಹಿತೆಯಲ್ಲಿ ಬ್ರಹ್ಮನ ಗುಣಗಳ ಜೊತೆಯಲ್ಲಿ ಯಜ್ಞಕ್ಕೆ ಹಾಕುವ ಆಹುತಿಗಳನ್ನೂ ಹೊಗಳುವರು. ಲಿಂಗ ಪುರಾಣದಲ್ಲಿ ಅದೇ ಸ್ತೋತ್ರವನ್ನು ಕಥಾರೂಪದಲ್ಲಿ ವಿಸ್ತರಿಸಿರುವರು. ಸ್ಕಂಭದ ಮಹಿಮೆ ಮತ್ತು</p>

<!-- 349-5/0448-->
<p>ಮಹಾದೇವನು ಎಲ್ಲರಿಗಿಂತ ದೊಡ್ಡವನು ಎಂಬುದನ್ನು ತೋರುವುದಕ್ಕೆ ಅಲ್ಲಿ ಯತ್ನಿಸುವರು.</p>
<p>ನಾವು ಮತ್ತೊಂದು ವಿಷಯವನ್ನು ಇಲ್ಲಿ ಗಮನಿಸಬೇಕಾಗಿದೆ. ಬುದ್ಧನ ಸ್ಮಾರಕವಾಗಿ ಸ್ಕೂಪಗಳನ್ನು ಬೌದ್ಧರು ಸ್ಥಾಪಿಸುತ್ತಿದ್ದರು. ದೊಡ್ಡ ಸ್ಕೂಪವನ್ನು ಕಟ್ಟುವುದಕ್ಕೆ ಆಗದಷ್ಟು ಬಡವರಾದವರು ಅದರಂತೆ ಇರುವ ಒಂದು ಸಣ್ಣ ಕಟ್ಟಡವನ್ನು ಕಟ್ಟಿ ತಮ್ಮ ಭಕ್ತಿಯನ್ನು ವ್ಯಕ್ತಪಡಿಸುತ್ತಿದ್ದರು. ಹಿಂದೂಗಳ ದೇವಸ್ಥಾನದ ವಿಷಯದಲ್ಲಿ ಕೂಡ ವಾರಣಾಸಿ ಮತ್ತು ಇನ್ನೂ ಕೆಲವು ಕಡೆ ಇವುಗಳನ್ನು ನೋಡುತ್ತೇವೆ. ಯಾರಿಗೆ ದೇವಸ್ಥಾನವನ್ನು ಕಟ್ಟಲು ಸಾಧ್ಯವಿಲ್ಲವೋ ಅವರು ಒಂದು ಸಣ್ಣ ದೇವಸ್ಥಾನವನ್ನು ಹೋಲುವ ಕಟ್ಟಡವನ್ನು ಕಟ್ಟುತ್ತಾರೆ. ಇದರಂತೆಯೇ ಬೌದ್ದರ ಕಾಲದಲ್ಲಿ ಶ್ರೀಮಂತರಾದ ಹಿಂದೂಗಳು ಬೌದ್ಧರನ್ನು ಅನುಕರಿಸಿ ಅವರ ಸಂಭವನ್ನು ಹೋಲುವ ಒಂದು ಸ್ಮಾರಕವನ್ನು ಕಟ್ಟುತ್ತಿದ್ದರು. ಬಡವರಾದವರು ಸಣ್ಣದನ್ನು ಕಟ್ಟುತ್ತಿದ್ದರು. ಅನಂತರ ಬಡವರು ಕಟ್ಟುತ್ತಿದ್ದ ಪುಟ್ಟ ಸ್ಮಾರಕಗಳು ಸ್ಕಂಭಕ್ಕೆ ಹೊಸ ಸೇರ್ಪಡೆಗಳಾದವು. ಸಣ್ಣ ಚಿಹ್ನೆಯೇ ಒಂದು ಹೊಸ ಸ್ಕಂಭವಾಯಿತು.</p>
<p>ಬೌದ್ದರ ಸೂಪಗಳ ಮತ್ತೊಂದು ಹೆಸರೇ ಧಾತುಗರ್ಭ ಎಂಬುದು. ಧಾತುಗರ್ಭದೊಳಗೆ ಈಗಿನ ಸಾಲಿಗ್ರಾಮದಂತೆ ಇರುವ ಕಲ್ಲಿನಿಂದ ಮಾಡಿದ ಸಣ್ಣ ಪೆಟ್ಟಿಗೆ ಇರುವುದು. ಅದರೊಳಗೆ ಪ್ರಖ್ಯಾತರಾದ ಬೌದ್ಧ ಭಿಕ್ಷುಗಳ ಮೂಳೆ ಬೂದಿ ಮುಂತಾದ ಅವಶೇಷಗಳನ್ನು ಇಡುತ್ತಿದ್ದರು. ಜೊತೆಗೆ ಚಿನ್ನ ಬೆಳ್ಳಿ ಮುಂತಾದ ಲೋಹಗಳೂ ಇರುತ್ತಿದ್ದವು. ಸಾಲಿಗ್ರಾಮ ಶಿಲೆಗಳು ಆಕೃತಿಯಲ್ಲಿ ಬೌದ್ಧರ ಧಾತುಗರ್ಭದ ಕೃತಕವಾಗಿ ಮಾಡಿದ ಕಲ್ಲಿನ ಪೆಟ್ಟಿಗೆಗಳನ್ನು ಹೋಲುತ್ತವೆ. ಮೊದಲು ಇದನ್ನು ಬೌದ್ದರು ಪೂಜೆಮಾಡುತ್ತಿದ್ದರು. ಅನಂತರ ಹಲವು ಬೌದ್ಧ ಧರ್ಮಗಳ ಆಚಾರಗಳು ಹಿಂದೂಧರ್ಮಕ್ಕೆ ಪ್ರವೇಶಿಸಿದಂತೆ ಈ ರೂಢಿಯೂ ಕೂಡ ವೈಷ್ಣವ ಸಂಪ್ರದಾಯದಲ್ಲಿ ಸೇರಿಕೊಂಡಿತು. ನರ್ಮದಾ ತೀರ ಮತ್ತು ನೇಪಾಳದಲ್ಲಿ ಬೌದ್ದರ ಪ್ರಭಾವ ಬೇರೆ ಎಲ್ಲಾ ಕಡೆಗಳಿಗಿಂತಲೂ ಬಹಳ ಕಾಲ ಉಳಿದಿತ್ತು. ನರ್ಮದಾ ತೀರದಲ್ಲಿ ಸಿಕ್ಕಿದ ಲಿಂಗಕ್ಕೆ ನರ್ಮದೇಶ್ವರ ಶಿವಲಿಂಗ ಎಂದು ಹೆಸರು. ಒಂದು ಗಮನಾರ್ಹವಾದ ಕಾಕತಾಳೀಯತೆ ಎಂದರೆ ನರ್ಮದೇಶ್ವರ ಶಿವಲಿಂಗವೂ ನೇಪಾಳದಲ್ಲಿ ಸಿಕ್ಕುವ ಸಾಲಿಗ್ರಾಮ ಶಿಲೆಯೂ ಇಂಡಿಯಾ ದೇಶದಲ್ಲಿ ಬೇರೆ ಕಡೆ ಸಿಕ್ಕುವ ಸಾಲಿಗ್ರಾಮ ಶಿಲೆ ಮತ್ತು ಶಿವಲಿಂಗಗಳಿಗಿಂತ ಹೆಚ್ಚು ಪವಿತ್ರವಾದುದು ಎಂಬ ಭಾವನೆ ಬಂದಿರುವುದು. ನಾವು ಈ ವಿಷಯವನ್ನು ಹೆಚ್ಚು ವಿಚಾರಮಾಡಬೇಕಾಗಿದೆ.</p>
<p>ಸಾಲಿಗ್ರಾಮ ಶಿಲೆಯು ಯೋನಿ ಚಿಹ್ನೆ ಎಂಬ ವಿವರಣೆ ಕಲ್ಪನಾ ಸೃಷ್ಟಿ. ಪ್ರಾರಂಭದಿಂದಲೂ ಇದು ಅದನ್ನು ಸರಿಯಾಗಿ ವಿವರಿಸಲಾರದು. ಶಿವಲಿಂಗ ಶಿಶ್ನ ಚೆಕ್ಕೆ ಎಂಬುದು ವಿಚಾರಮತಿಗಳಲ್ಲದವರು ತಂದ ವಿವರಣೆ, ಅದು ಭರತಖಂಡವು ಅವನತಿಯ ಆಳಕ್ಕೆ ಇಳಿದಾಗ, ಬೌದ್ಧ ಧರ್ಮದ ಅಧೋಗತಿಯ ಕಾಲದಲ್ಲಿ ಬಂದದ್ದು. ಅಂದಿನ ಕಾಲದ ಅಸಹ್ಯಕರವಾದ ಬೌದ್ದರ ತಾಂತ್ರಿಕ ಶಾಸ್ತ್ರಗಳು ನೇಪಾಳ್ ಮತ್ತು</p>

<!-- 349-5/0449-->

<p>ಟಿಬೆಟ್ಟಿನಲ್ಲಿ ಈಗಲೂ ಕೂಡ ಸಿಕ್ಕುತ್ತಿವೆ ಮತ್ತು ಅಂತಹ ಆಚಾರಗಳೂ ಅಲ್ಲಿ ಬಳಕೆಯಲ್ಲಿವೆ.</p>
<p>ಸ್ವಾಮೀಜಿಯವರು ಮತ್ತೊಂದು ಉಪನ್ಯಾಸವನ್ನು ಕೊಟ್ಟರು. ಅಲ್ಲಿ ಭರತಖಂಡದ ಧಾರ್ಮಿಕ ಭಾವನೆಗಳ ಐತಿಹಾಸಿಕ ವಿಕಾಸ ಎಂಬ ವಿಷಯದ ಮೇಲೆ ಮಾತನಾಡಿದರು. ಭಿನ್ನ ಭಿನ್ನ ಹಿಂದೂ ಪಂಗಡಗಳಿಗೂ, ಬೌದ್ಧಧರ್ಮ ಮತ್ತು ಇನ್ನೂ ಇತರ ಧಾರ್ಮಿಕ ಭಾವನೆಗಳಿಗೂ ವೇದಗಳೇ ಸಾಮಾನ್ಯ ಮೂಲ ಎಂದು ಅವರು ಪ್ರತಿಪಾದಿಸಿದರು. ಭರತಖಂಡದ ವಿವಿಧ ಧಾರ್ಮಿಕ ಭಾವನೆಗಳ ಬೀಜಗಳೆಲ್ಲ ವೇದಗಳಲ್ಲಿ ಅಡಗಿವೆ. ಬೌದ್ಧ ಧರ್ಮ ಮತ್ತು ಇತರ ಭಾರತೀಯ ಧಾರ್ಮಿಕ ಭಾವನೆಗಳೆಲ್ಲ ಆ ಬೀಜಗಳು ವಿಕಾಸವಾಗಿ ಬೆಳೆದ ಸ್ಥಿತಿಗಳು, ಆಧುನಿಕ ಹಿಂದೂಧರ್ಮವೂ ಕೂಡ ಅದು ಚೆನ್ನಾಗಿ ಬೆಳೆದು ಪ್ರಾಪ್ತವಯಸ್ಸಿಗೆ ಬಂದ ಸ್ಥಿತಿ, ಸಮಾಜವು ವಿಕಾಸವಾದಂತೆ ಅಥವಾ ಸಂಕೋಚವಾದಂತೆ ಆ ಬೀಜಗಳು ಒಂದು ಕಡೆ ವಿಕಾಸವಾಗುತ್ತಾ, ಮತ್ತೊಂದು ಕಡೆ ಸಂಕೋಚಗೊಳ್ಳುತ್ತಾ ಬಂದುವು.</p>
<p>- ಶ್ರೀಕೃಷ್ಣನು ಬುದ್ಧನಿಗಿಂತ ಮುಂಚೆ ಬಂದವನು ಎಂಬ ವಿಷಯವನ್ನು ಕುರಿತು ಅವರು ಸ್ವಲ್ಪ ಮಾತನಾಡಿದರು. ವಿಷ್ಣು ಪುರಾಣದಲ್ಲಿ ಬರುವ ರಾಜರ ಪರಂಪರೆಯು ಪ್ರಾಚೀನತೆಯ ಅನ್ವೇಷಕರ ಸಂಶೋಧನಾ ವಿಧಾನದ ಮೇಲೆ ಬೆಳಕನ್ನು ಚೆಲ್ಲುತ್ತಿದೆ. ಎಂಬುದನ್ನು ಪಾಶ್ಚಾತ್ಯ ವಿದ್ವಾಂಸರಿಗೆ ಸ್ವಾಮೀಜಿ ಸೂಚಿಸಿದರು. ಆದ್ದರಿಂದ ಭಾರತದ ಸಂಪ್ರದಾಯಗಳು ಸತ್ಯವೆಂದೂ ಅವರು ಹೇಳಿ, ಪಾಶ್ಚಾತ್ಯ ದೇಶಗಳ ಸಂಸ್ಕೃತ ವಿದ್ವಾಂಸರು, ಕಲ್ಪನೆಗಳನ್ನೇ ಆಧರಿಸಿದ ಲೇಖನಗಳನ್ನು ಬರೆಯುವುದರ ಬದಲು ಭಾರತದ ಸಂಪ್ರದಾಯಗಳಲ್ಲಿ ಅಡಗಿರುವ ಸತ್ಯಗಳನ್ನು ಕಂಡುಹಿಡಿಯಲು ಪ್ರಯತ್ನಿಸಬೇಕು ಎಂದು ಹೇಳಿದರು.</p>
<p>- ಪ್ರೊಫೆಸರ್ ಮ್ಯಾಕ್ಸ್‌ಮುಲ್ಲರ್ ತಮ್ಮ ಒಂದು ಪುಸ್ತಕದಲ್ಲಿ ಹೀಗೆ ಹೇಳುವರು: ಗ್ರೀಕ್ ಮತ್ತು ಭಾರತೀಯ ವಿಷಯಗಳಲ್ಲಿ ಎಷ್ಟೇ ಹೋಲಿಕೆಗಳು ಇದ್ದರೂ ಯಾರೋ ಒಬ್ಬ ಗ್ರೀಕರಿಗೆ ಸಂಸ್ಕೃತ ಗೊತ್ತಿತ್ತು ಎಂಬುದನ್ನು ಪ್ರಮಾಣಪಡಿಸುವವರೆಗೆ ಭರತಖಂಡವು ಗ್ರೀಸಿಗೆ ಸಹಾಯಮಾಡಿತು ಎಂಬುದನ್ನು ಒಪ್ಪಿಕೊಳ್ಳಲು ಸಾಧ್ಯವಿಲ್ಲ. ಕೆಲವು ಪಾಶ್ಚಾತ್ಯ ವಿದ್ವಾಂಸರು ಗ್ರೀಕ್ ಖಗೋಳ ಶಾಸ್ತ್ರದಲ್ಲಿರುವ ಹಲವು ಹೆಸರುಗಳು ಭಾರತೀಯ ಖಗೋಳಶಾಸ್ತ್ರದಲ್ಲಿಯೂ ಇರುವುದನ್ನು ನೋಡಿ ಮತ್ತು ಗ್ರೀಕರು ಇಂಡಿಯಾದೇಶದ ಗಡಿ ಸಮಿಾಪದಲ್ಲಿ ತಮ್ಮ ಸಣ್ಣದೊಂದು ರಾಜ್ಯವನ್ನು ಸ್ಥಾಪಿಸಿದ್ದರು ಎಂದು ತಿಳಿದು, ಅದರ ಆಧಾರದ ಮೇಲೆಯೇ ಭರತಖಂಡದ ಇತಿಹಾಸ, ಖಗೋಳಶಾಸ್ತ್ರ, ಗಣಿತಶಾಸ್ತ್ರ ಇವುಗಳ ಮೇಲೆಲ್ಲಾ ಗ್ರೀಕರ ಪ್ರಭಾವವೇ ಇದೆ ಎಂದು ಹೇಳುವುದು ವಿಚಿತ್ರವಾಗಿದೆ. ಅಷ್ಟು ಮಾತ್ರವಲ್ಲ, ಅವರು ಒಂದು ಹೆಜ್ಜೆ ಮುಂದೆ ಹೋಗಿ ಭರತಖಂಡದ ವಿಜ್ಞಾನವೆಲ್ಲಾ ಗ್ರೀಕ್ ವಿಜ್ಞಾನದ ಒಂದು ಪ್ರತಿಧ್ವನಿ ಎಂದು ಸಾಧಿಸುವ ಧೈರ್ಯವನ್ನೂ ಮಾಡಿರುವರು !</p>

<!-- 349-5/0450-->
<p>ಒಂದು ಸಂಸ್ಕೃತ ಶ್ಲೋಕದಲ್ಲಿ ಹೀಗಿದೆ: ''ಮೇಚ್ಛಾ ವೈ ಯವನಾಃ ತೇಷು ಏಷಾ ವಿದ್ಯಾ ಪ್ರತಿಷ್ಠಿತಾ | ಋಷಿವತ್‌ ತೇsಪಿ ಪೂಜ್ಯನೇ... (ಈ ವಿದ್ಯೆ ಮೈಚ್ಛರಲ್ಲಿಯೂ ಯವನರಲ್ಲಿಯೂ ಬೇರೂರಿದೆ. ಅವರನ್ನು ಕೂಡ ಋಷಿಗಳಂತೆ ಗೌರವಿಸಬೇಕು). ಪಾಶ್ಚಾತ್ಯ ವಿದ್ವಾಂಸರ ಕಲ್ಪನೆ (ಇದೊಂದರ ಆಧಾರದ ಮೇಲೆ) ಎಷ್ಟು ನಿರಾತಂಕವಾಗಿ ಕೆಲಸಮಾಡಿದೆ ! ಈ ಮೇಲಿನ ಶ್ಲೋಕವು ಮೇಚ್ಛರು ಆರ್ಯರಿಗೆ ಕಲಿಸಿದರು ಎಂಬುದನ್ನು ಎಲ್ಲಿ ಹೇಳಿದೆ? ಆರ್ಯ ಗುರುಗಳ ಶಿಷ್ಯರಾದ ಮೈಕ್ಷರನ್ನು ಹೊಗಳಲು ಮತ್ತು ಆರ್ಯರ ವಿಜ್ಞಾನವನ್ನು ಕಲಿಯುವಂತೆ ಅವರಿಗೆ ಪ್ರೋತ್ಸಾಹವೀಯಲು ಅವರು ಹೀಗೆ ಹೇಳಿರಬಹುದು.</p>
<p>ಎರಡನೆಯದಾಗಿ, ಆರ್ಯರ ವಿಜ್ಞಾನ ಶಾಸ್ತ್ರಗಳ ಮೂಲವೆಲ್ಲ ವೇದಗಳಲ್ಲಿ ದೊರಕುವುದರಿಂದ ಮತ್ತು ಅಲ್ಲಿಂದ ಇಲ್ಲಿಯವರೆಗೆ ಅದು ಹೆಜ್ಜೆಹೆಜ್ಜೆಗೆ ಹೇಗೆ ಮುಂದುವರಿಯಿತು ಎಂಬುದನ್ನು ನಾವು ಕಂಡುಹಿಡಿಯಲು ಸಾಧ್ಯವಾಗಿರುವುದರಿಂದ ಅವುಗಳ ಮೇಲೆ ಗ್ರೀಕರು ತಮ್ಮ ಪ್ರಭಾವವನ್ನು ಬೀರಿದ್ದರು ಎಂಬ ಬಹು ದೂರ ಎಳೆದ ಊಹೆಯನ್ನು ಏತಕ್ಕೆ ಇಲ್ಲಿ ತರಬೇಕು? 'ಜೇನುತುಪ್ಪ ಮನೆಯಲ್ಲಿ ಸಿಕ್ಕುವಾಗ ಅದಕ್ಕಾಗಿ ಬೆಟ್ಟದ ಮೇಲಕ್ಕೆ ಏಕೆ ಹೋಗಬೇಕು' ಎಂಬ ಸಂಸ್ಕೃತ ಗಾದೆ ಇದೆ.</p>
<p>ಪುನಃ ಆರ್ಯರ ಖಗೋಳ ಶಾಸ್ತ್ರದಲ್ಲಿರುವ ಗ್ರೀಕ್ ಪದಗಳನ್ನು ಹೋಲುವ ಪದಗಳು ಸಂಸ್ಕೃತ ಮೂಲದಿಂದ ಬಂದವು ಎಂದು ಸುಲಭವಾಗಿ ತೋರಿಸಬಹುದು. ಪಾಶ್ಚಾತ್ಯ ವಿದ್ವಾಂಸರಿಗೆ ಆ ಪದಗಳಿಗೆ ಮೂಲ ಗ್ರೀಕ್ ಎಂದು ಹೇಳಲು ಯಾವ ಅಧಿಕಾರವಿದೆಯೊ ನನಗೆ ಗೊತ್ತಿಲ್ಲ. ನೇರವಾಗಿ ಆ ಪದಗಳು ಬಂದ ಮೂಲವನ್ನೇ ಆ ಪಾಶ್ಚಾತ್ಯ ವಿದ್ವಾಂಸರು ಕಡೆಗಣಿಸಿರುವರು.</p>
<p>ಇದರಂತೆಯೇ ಕಾಳಿದಾಸ ಮತ್ತು ಇತರ ಕವಿಗಳಲ್ಲಿ (ತೆರೆ ಎಂದು ಅರ್ಥ ಕೊಡುವ) ಯವನಿಕಾ ಎಂಬ ಪದವು ಬಂದಿದ್ದರೆ ಅಂದಿನ ಇಡೀ ಭಾರತೀಯ ನಾಟಕ ಸಾಹಿತ್ಯವೆಲ್ಲಾ ಗ್ರೀಕರ ಸಾಹಿತ್ಯ ಪ್ರಭಾವದಿಂದ ಬಂದಿದೆ ಎಂದು ಹೇಳುವರು. ನಾವು ಭಾರತೀಯ ನಾಟಕಗಳು ಗ್ರೀಕರ ನಾಟಕವನ್ನು ಹೋಲುತ್ತವೆಯೆ ಎಂಬುದನ್ನು ಕುರಿತು ಮೊದಲು ವಿಚಾರಿಸಬೇಕು. ಯಾರು ಎರಡು ಭಾಷೆಗಳ ನಾಟಕಗಳ ಶೈಲಿ ಮತ್ತು ಅಭಿನಯದ ರೀತಿಗಳನ್ನು ಅಧ್ಯಯನ ಮಾಡಿರುವರೋ ಅವರಿಗೆ ಏನಾದರೂ ಪರಸ್ಪರ ಸಾಮ್ಯಗಳು ಕಂಡರೆ ಅದು ಕೇವಲ ಹಾಗೆ ಭಾವಿಸುವ ಮೊಂಡನಾದವನ ಕನಸಿನಲ್ಲಿದೆಯೆ ವಿನಃ ಬೇರೆ ಇನ್ನು ಎಲ್ಲಿಯೂ ನಿಜವಾಗಿಯೂ ಇಲ್ಲ ಎಂಬುದನ್ನು ತಿಳಿಯಬೇಕು. ಗ್ರೀಕಿನ ಮೇಳ ಗೀತೆಗಳೆಲ್ಲಿ ? ಗ್ರೀಕ್ ನಾಟಕಗಳಲ್ಲಿ ಯವನಿಕಾ ರಂಗಭೂಮಿಯ ಒಂದು ಕಡೆ ಇರುತ್ತದೆ. ಆರ್ಯರದು ಅದಕ್ಕೆ ವಿರೋಧವಾಗಿದೆ. ಗ್ರೀಕ್ ನಾಟಕಗಳಲ್ಲಿ ಭಾವಗಳನ್ನು ವ್ಯಕ್ತಪಡಿಸುವ ರೀತಿಯೇ ಒಂದು, ಆರ್ಯರ ರೀತಿಯೇ ಇನ್ನೊಂದು. ಆರ್ಯ ಮತ್ತು ಗ್ರೀಕರ ನಾಟಕಗಳಲ್ಲಿ ಸ್ವಲ್ಪವೂ ಸಾಮ್ಯ ಇಲ್ಲ. ಅದರ ಬದಲು ಷೇಕ್ಸ್ಪಿಯರ್ ನಾಟಕಗಳು ಇಂಡಿಯಾದ ನಾಟಕಗಳನ್ನು ಬಹುಮಟ್ಟಿಗೆ ಹೋಲುತ್ತವೆ. ಇದರಿಂದ ಷೇಕ್ಸ್ಪಿಯರ್, ಕಾಳಿದಾಸ ಮತ್ತು ಇತರ ಪುರಾತನ ಭಾರತೀಯ ನಾಟಕ</p>

<!-- 349-5/0451-->

<p>ಕರ್ತಗಳಿಗೆ ಋಣಿಯಾಗಿದ್ದನು, ಪಾಶ್ಚಾತ್ಯ ಸಾಹಿತ್ಯವೆಲ್ಲ ಇಂಡಿಯಾ ಸಾಹಿತ್ಯದ ಒಂದು ಅನುಕರಣೆ ಎಂಬ ನಿರ್ಧಾರಕ್ಕೂ ಬರಬಹುದು ! ಕೊನೆಯದಾಗಿ ಪ್ರೊಫೆಸರ್ ಮ್ಯಾಕ್ಸ್ ಮುಲ್ಲರ್ ಅವರ ಊಹೆಯನ್ನು ಅವರ ವಿರುದ್ಧವೇ ತಿರುಗಿಸಬಹುದು. ಯಾರಾದರೂ ಒಬ್ಬರು ಹಿಂದೂಗಳಿಗೆ ಗ್ರೀಕ್ ಎಂದಾದರೂ ತಿಳಿದಿತ್ತು ಎಂಬುದನ್ನು ಸಮರ್ಥಿಸುವವರೆಗೆ ಗ್ರೀಕರ ಪ್ರಭಾವವನ್ನು ಕುರಿತು ನಾವು ಮಾತನಾಡಕೂಡದು. ಇದರಂತೆಯೇ ಗ್ರೀಕರ ಪ್ರಭಾವವನ್ನು ಭಾರತೀಯ ಶಿಲ್ಪಕಲೆಯ ಮೇಲೆ ಆರೋಪಿಸುವುದು ಕೂಡ ನಿರಾಧಾರವಾದುದು.</p>
<p>ಸ್ವಾಮೀಜಿಯವರು ಶ್ರೀಕೃಷ್ಣನ ಪೂಜೆ ಬುದ್ದನ ಪೂಜೆಗಿಂತ ಪುರಾತನವಾದುದು ಎಂದು ಹೇಳಿದರು. ಗೀತೆಯು ಮಹಾಭಾರತದ ಕಾಲಕ್ಕೆ ಸೇರದೇ ಇದ್ದರೆ, ಅದು ಮಹಾಭಾರತಕ್ಕಿಂತ ಮುಂಚಿನದಾಗಿರಬೇಕೆ ವಿನಃ ಅನಂತರ ಬಂದುದಲ್ಲ. ಗೀತೆಯ ಶೈಲಿ ಮಹಾಭಾರತದ ಶೈಲಿಯಂತೆಯೇ ಇದೆ. ಗೀತೆಯಲ್ಲಿ ಆಧ್ಯಾತ್ಮಿಕ ವಿಷಯಗಳನ್ನು ವಿವರಿಸಲು ಉಪಯೋಗಿಸಿರುವ ಗುಣವಾಚಕಗಳೆಲ್ಲ ಮಹಾಭಾರತದ ವನಪರ್ವ ಮತ್ತು ಇತರ ಪರ್ವಗಳಲ್ಲಿ ಉಪಯೋಗಿಸಲ್ಪಟ್ಟಿವೆ. ಹೀಗೆ ಪದಗಳು ಎರಡೂ ಕಡೆಯೂ ಬಂದಿರಬೇಕಾದರೆ ಅದು ಒಂದೇ ಕಾಲದಲ್ಲಿ ಬರೆದ ಹೊರತು ಸಾಧ್ಯವಿಲ್ಲ. ಗೀತೆಯಲ್ಲಿ ಬರುವ ವಿಚಾರಸರಣಿ ಭಾರತದಲ್ಲಿ ಬರುವಂತೆಯೇ ಇದೆ. ಗೀತೆ ಆಗಿನ ಕಾಲದ ಧಾರ್ಮಿಕ ಪಂಗಡಗಳನ್ನು ಹೇಳುವಾಗ ಬೌದ್ಧ ಧರ್ಮದ ಮಾತನ್ನೇ ಏತಕ್ಕೆ ಎತ್ತುವುದಿಲ್ಲ ? ಬುದ್ಧನ ಅನಂತರ ಬಂದ ಬರಹಗಾರರು ಎಷ್ಟೇ ಪ್ರಯತ್ನ ಮಾಡಲಿ ಬೌದ್ಧ ಧರ್ಮದ ವಿಷಯವನ್ನು ಮರೆಮಾಡಿಲ್ಲ. ಅದು ಎಲ್ಲಿಯಾದರೂ ಒಂದು ಕಡೆ ಬರುವುದು. ಅದು ಚರಿತ್ರೆ ಕಥೆ ಪ್ರಬಂಧ ಇವುಗಳಲ್ಲಿ ಒಂದಲ್ಲ ಒಂದು ರೂಪದಲ್ಲಿ ಬರುವುದು. ಪ್ರತ್ಯಕ್ಷವಾಗಿಯೋ ಪರೋಕ್ಷವಾಗಿಯೋ ಬುದ್ಧ ಮತ್ತು ಬೌದ್ಧ ಧರ್ಮದ ವಿಷಯ ಬಂದೇ ಬರುವುದು. ಗೀತೆಯಲ್ಲಿ ಅಂತಹ ಸೂಚನೆಯನ್ನು ಯಾರಾದರೂ ತೋರಬಲ್ಲರೆ? ಗೀತೆ ಎಲ್ಲಾ ವಿಧವಾದ ಧಾರ್ಮಿಕ ಭಾವನೆಗಳಿಗೂ ಸೌಹರ್ದವನ್ನು ಕಲ್ಪಿಸುತ್ತದೆ. ಅದರಲ್ಲಿ ಯಾವುದನ್ನೂ ದೂರುವುದಿಲ್ಲ. ಗೀತಾಕರ್ತವು ಬೌದ್ಧ ಧರ್ಮವನ್ನು ಮಾತ್ರ ಏತಕ್ಕೆ ಬಿಟ್ಟಿರುವನು ಎಂಬುದನ್ನು ನಾವು ವಿವರಿಸಬೇಕಾಗಿದೆ. ಗೀತೆ ಯಾರನ್ನೂ ಬೇಕೆಂದು ನಿಂದಿಸುವುದಿಲ್ಲ. ಅಂಜಿಕೆಯೆ? ಅದು ಅಲ್ಲಿ ಪ್ರಮುಖವಾಗಿ ಇಲ್ಲವೇ ಇಲ್ಲ. ಸ್ವಯಂ ಭಗವಂತನೇ ವೇದಗಳನ್ನು ಸೃಷ್ಟಿಸಿದವನು, ಅದನ್ನು ವಿವರಿಸಿದವನು. ಅವನೇ ವೈದಿಕ ಭಾವನೆಗಳು ಮಿತಿಮೀರಿ ಅಧಿಕಪ್ರಸಂಗಕ್ಕೆ ಕೈಹಾಕಿದರೆ ಅವುಗಳನ್ನು ಕೂಡ ನಿಗ್ರಹಿಸದೆ ಇಲ್ಲ. ಇಂಥವನು ಬೌದ್ಧರಿಗೆ ಏತಕ್ಕೆ ಹೆದರಬೇಕಾಗಿತ್ತು?</p>
<p>ಹೇಗೆ ಪಾಶ್ಚಾತ್ಯ ವಿದ್ವಾಂಸರು ಯಾವುದಾದರೂ ಒಂದು ಗ್ರೀಕ್ ಕೃತಿಗೆ ತಮ್ಮ ಇಡೀ ಜೀವನವನ್ನೇ ಅರ್ಪಣಮಾಡುವರೋ ಹಾಗೆಯೇ ಯಾವುದಾದರೂ ಒಂದು ಸಂಸ್ಕೃತ ಕೃತಿಗೆ ಅರ್ಪಣೆಮಾಡಿದರೆ ಇದರಿಂದ ಪ್ರಪಂಚಕ್ಕೆ ಎಷ್ಟೋ ಪ್ರಯೋಜನ ವಾಗುವುದು. ಭಾರತೀಯರ ಇತಿಹಾಸದಲ್ಲಿ ಮಹಾಭಾರತ ಅತ್ಯಂತ ಮುಖ್ಯವಾದ ಗ್ರಂಥ, ಪಾಶ್ಚಾತ್ಯರು ಚೆನ್ನಾಗಿ ಇದನ್ನು ಇನ್ನೂ ಓದಿಲ್ಲ ಎಂದರೆ ಅದು ಅತಿಶಯೋಕ್ತಿಯಲ್ಲ.</p>

<!-- 349-5/0452-->
<p>ಉಪನ್ಯಾಸವಾದ ಮೇಲೆ ಅದಕ್ಕೆ ಪರವಾಗಿ ಮತ್ತು ವಿರೋಧವಾಗಿ ನೆರೆದವರು ತಮ್ಮ ಅಭಿಪ್ರಾಯಗಳನ್ನು ವ್ಯಕ್ತಪಡಿಸಿದರು. ಸ್ವಾಮೀಜಿ ಅವರು ಹೇಳಿದ ಬಹುಭಾಗವನ್ನು ತಾವು ಒಪ್ಪಿಕೊಳ್ಳುತ್ತೇವೆ ಎಂದು ಹೇಳಿದರು. ಪುರಾತನ ಅನ್ವೇಷಣೆಯ ರೀತಿ ಈಗ ಇಲ್ಲ ಎಂದು ಅವರು ಸ್ವಾಮಿಗಳಿಗೆ ಭರವಸೆ ನೀಡಿದರು. ಆಧುನಿಕ ಸಂಸ್ಕೃತ ವಿದ್ವಾಂಸರ ಅಭಿಪ್ರಾಯಗಳು ಬಹುಮಟ್ಟಿಗೆ ಸ್ವಾಮೀಜಿಯವರ ಅಭಿಪ್ರಾಯಗಳನ್ನೇ ಹೋಲುತ್ತವೆ ಎಂದು ಅವರು ಹೇಳಿದರು. ಪುರಾಣ ಮತ್ತು ಸಾಂಪ್ರದಾಯಿಕವಾಗಿ ಬಂದ ಅಭಿಪ್ರಾಯಗಳಲ್ಲಿ ನಿಜವಾದ ಚಾರಿತ್ರಿಕ ಅಂಶಗಳು ಬಹುವಾಗಿ ಇವೆ ಎಂಬುದನ್ನು ಅವರು ಒಪ್ಪಿಕೊಂಡರು. ಕೊನೆಯದಾಗಿ ವಿದ್ವಾಂಸರಾದ ಅಧ್ಯಕ್ಷರು ಸ್ವಾಮೀಜಿಯವರ ಉಪನ್ಯಾಸಗಳಲ್ಲಿ ಒಂದು ವಿಷಯ ವಿನಃ ಉಳಿದ ಎಲ್ಲಾ ವಿಷಯಗಳನ್ನೂ ಒಪ್ಪಿಕೊಂಡರು. ಅವರು ಒಪ್ಪದೇ ಇದ್ದುದೇ ಗೀತಾ ಮತ್ತು ಮಹಾಭಾರತ ಒಂದೇ ಕಾಲದಲ್ಲಿ ಇತ್ತು ಎಂಬುದು. ಅವರು ಕೊಟ್ಟ ಒಂದೇ ಒಂದು ಕಾರಣ ಪಾಶ್ಚಾತ್ಯ ವಿದ್ವಾಂಸರು ಇದನ್ನು ಒಪ್ಪಿಕೊಳ್ಳುವುದಿಲ್ಲ ಎಂಬುದಲ್ಲದೆ ಬೇರೆ ಇಲ್ಲ.</p>
<p>ಸಮ್ಮೇಳನದ ವರದಿಯಲ್ಲಿ ಉಪನ್ಯಾಸದ ಸಾರಾಂಶವನ್ನು ಮುದ್ರಿಸುವರು.</p>

<!-- 349-5/0453-->
<p>೨೯. ಜ್ಞಾನ : ಅದರ ಮೂಲ ಮತ್ತು</p>
<p>* ಅದನ್ನು ಪಡೆಯುವ ವಿಧಾನ * (ಸ್ವಾಮೀಜಿಯವರು ೧೮೯೯ನೇ ಫೆಬ್ರವರಿ ೧೨ರ 'ಉದ್ಯೋಧನ'ಕ್ಕೆ ಬರೆದ</p>
<p>ಬಂಗಾಳೀ ಲೇಖನದ ಅನುವಾದ) - ಆದಿಯಲ್ಲಿ ಜ್ಞಾನ ಹೇಗೆ ಬಂತು ಎಂಬ ವಿಷಯವಾಗಿ ಹಲವು ಸಿದ್ಧಾಂತಗಳನ್ನು ಮಂಡಿಸಿರುವರು. ಉಪನಿಷತ್ತುಗಳಲ್ಲಿ ದೇವರಲ್ಲಿ ಪ್ರಥಮನಾದ ಮತ್ತು ಅವರಲ್ಲೆಲ್ಲಾ ಶ್ರೇಷ್ಠನಾದ ಬ್ರಹ್ಮನ ಹತ್ತಿರ ಜ್ಞಾನಭಂಡಾರದ ಬೀಗದ ಕೈ ಇದ್ದಿತೆಂದೂ, ಅವನು ಅದನ್ನು ಶಿಷ್ಯರಿಗೆ ಕೊಟ್ಟನೆಂದೂ, ಅದು ಅಲ್ಲಿಂದ ತಲೆತಲಾಂತರವಾಗಿ ಗುರುಶಿಷ್ಯರ ಮೂಲಕ ಬಂದಿತೆಂದೂ ಹೇಳಿದೆ. ಜೈನರ ಪ್ರಕಾರ ಹಿಂದಿನ ಅನಿರ್ದಿಷ್ಟ ಯುಗಯುಗಾಂತರಗಳ ಹಿಂದೆ, ಕೋಟಿ ಕೋಟಿ ವರ್ಷಗಳ ಹಿಂದೆ ಜಿನರೆಂದು ಕರೆಯಲ್ಪಡುವ ಕೆಲವು ಅಪರೂಪವಾದ, ಅದ್ಭುತವಾದ ವ್ಯಕ್ತಿಗಳು ಹುಟ್ಟಿದರು, ಮತ್ತು ಇವರ ಮೂಲಕ ಮಾನವಕೋಟಿಗೆ ಜ್ಞಾನಭಂಡಾರ ಕೆಲವುವೇಳೆ ತೆರೆಯಲ್ಪಡುವುದು. ಇದರಂತೆಯೇ ಬೌದ್ದರು ಕೂಡ ಕಾಲಕಾಲಕ್ಕೆ ಬುದ್ದರು ಬರುತ್ತಾರೆ ಎಂಬುದನ್ನು ನಂಬುತ್ತಾರೆ. ಅವರಲ್ಲಿ ಅನಂತ ಜ್ಞಾನಭಂಡಾರವಿದೆ ಎಂದು ಭಾವಿಸುವರು. ಪುರಾಣಕಾಲದ ಹಿಂದೂಗಳು ಅವತಾರವಾದವನ್ನು ತರುವುದಕ್ಕೆ ಇದೇ ಕಾರಣ. ಇವರು ಇತರ ಕೆಲಸಗಳನ್ನು ಮಾಡುವ ಜೊತೆಗೆ ಯಾವ ಯಾವ ಆಧ್ಯಾತ್ಮಿಕ ಜ್ಞಾನ ನಾಶವಾಗಿದೆಯೋ ಅವನ್ನು ಪುನಃ ಜನರಲ್ಲಿ ಆ ಕಾಲಕ್ಕೆ ಸರಿಯಾಗಿ ಪ್ರಚಾರಮಾಡುತ್ತಾರೆ ಎನ್ನುವರು. ಭಾರತ ದೇಶದಿಂದ ಹೊರಗೆ ಮಹಾನುಭಾವನಾದ ಜೊರಾಸ್ಟರ್‌ನು ಮೇಲಿನಿಂದ ಜ್ಞಾನಜ್ಯೋತಿಯನ್ನು ಧರೆಗೆ ತಂದನು ಎಂದು ಹೇಳುವರು. ಇದರಂತೆಯೇ ಮೋಸೆಸ್, ಜೀಸಸ್, ಮಹಮ್ಮದರು ಮಾಡಿದರು ! ಅವರಿಗೆ ಒಂದು ಸ್ವರ್ಗಿಯ ಅಧಿಕಾರವಿತ್ತು. ಪತಿತರಾದ ಮಾನವರಿಗೆ, ಪವಿತ್ರವಾದ ಜ್ಞಾನವನ್ನು ತಮ್ಮದೇ ಆದ ರೀತಿಯಲ್ಲಿ ಅವರು ಹೇಳಿದರು.</p>
<p>- ದೇವತೆಗಳಲ್ಲಿ ಬ್ರಹ್ಮ ಎಂಬುದು ಬಹಳ ಉನ್ನತವಾದ ಸ್ಥಾನದ ಹೆಸರು. ಆ ಸ್ಥಾನವನ್ನು ಯಾರು ಬೇಕಾದರೂ ಪುಣ್ಯಕರ್ಮಗಳಿಂದ ಪಡೆಯಬಹುದು. ಎಲ್ಲೋ ಕೆಲವು ಆರಿಸಿದ ಮಂದಿ ಮಾತ್ರ ಜಿನರಾಗುವರು. ಇತರರು ಎಂದಿಗೂ ಜಿನಸ್ಥಿತಿಗೆ ಬರುವುದಿಲ್ಲ. ಅವರು ಬೇಕಾದರೆ ಮುಕ್ತಿಯನ್ನು ಪಡೆಯಬಹುದು. ಬುದ್ಧನ ಸ್ಥಿತಿಗೆ ಯಾರು ಬೇಕಾದರೂ ಏರಬಹುದು. ಅದಕ್ಕೆ ಯಾವ ವಿಧವಾದ ಆತಂಕವೂ ಇಲ್ಲ. ಜೊರಾಸ್ಟರ್, ಜೀಸಸ್, ಮೋಸೆಸ್ ಮತ್ತು ಮಹಮ್ಮದ್ ಇವರು ಯಾವುದೋ ಒಂದು ಉದ್ದೇಶ ಸಾಧನೆಗೆ ಪ್ರಪಂಚದಲ್ಲಿ ಅವತಾರ ಮಾಡಿದರು. ಪುರಾಣದ ಋಷಿಗಳು ಹೇಳುವ ಅವತಾರಗಳು ಕೂಡ ಇದರಂತೆಯೇ, ಇತರರು ಈ ಅವತಾರದ ಪದವಿಯನ್ನು ಎಂದಿಗೂ ಪಡೆಯಲಾರರು.</p>
<p>*<span class="en"> C.W, Vol IV, P. 430</span></p>

<!-- 349-5/0454-->
<p>ನಿಷೇಧಿಸಿದ ಹಣ್ಣನ್ನು ತಿಂದು ಆಡಮ್ ಜ್ಞಾನವನ್ನು ಪಡೆದುಕೊಂಡನು. ನೋಹನಿಗೆ ಜೆಹೋವನ ಮೂಲಕ ಸಮಾಜಶಾಸ್ತ್ರವು ಕಲಿಸಲ್ಪಟ್ಟಿತು. ಭರತಖಂಡದಲ್ಲಾದರೂ ಪ್ರತಿಯೊಂದು ಜ್ಞಾನಕ್ಕೂ ಬೇರೆ ಬೇರೆ ಅಧಿಷ್ಠಾತೃ ದೇವತೆಗಳು ಇರುವರು ಎಂದು ನಂಬುವರು. ಆ ಜ್ಞಾನದ ಮೂಲ ವ್ಯಕ್ತಿಗಳು ದೇವರುಗಳು, ಇಲ್ಲವೆ ಮುಕಾತರು, ಮೋಚಿಯ ಕೆಲಸದಂತಹ ಅತಿ ಸಾಮಾನ್ಯ ಕೆಲಸದಿಂದ ಹಿಡಿದು ಆಧ್ಯಾತ್ಮಿಕ ಜೀವನದ ಗುರುವಿನ ಘನತೆಯ ಕೆಲಸದವರೆಗೆ ಎಲ್ಲವೂ ಅದಕ್ಕೆ ಸೇರಿದ ದೇವತೆಗಳು ಅಥವಾ ಅತಿ ಮಾನವ ವ್ಯಕ್ತಿಗಳು ನಮ್ಮ ಸಹಾಯಕ್ಕೆ ಬರುವುದರ ಮೇಲೆ ನಿಂತಿವೆ. “ಗುರುವಿಲ್ಲದೆ ಯಾವ ಜ್ಞಾನವೂ ಸಾಧ್ಯವಿಲ್ಲ.” ಗುರುಪರಂಪರೆಗೆ ಸೇರಿದ ಒಬ್ಬ ವ್ಯಕ್ತಿಯಿಂದ, ಒಬ್ಬ ಗುರುವಿನ ಅನುಗ್ರಹವನ್ನು ಪಡೆದವನ ಬಾಯಿಂದ ನಮಗೆ ದೊರೆಯಬೇಕೇ ವಿನಃ ಜ್ಞಾನಕ್ಕೆ ಮತ್ತೆ ಯಾವ ಮಾರ್ಗವೂ ಇಲ್ಲ. : ಅನಂತರ ಭಾರತದಲ್ಲಿ ವೇದಾಂತ ಮತ್ತು ಇತರ ದರ್ಶನಗಳಿಗೆ ಸೇರಿದವರು, ಜ್ಞಾನವನ್ನು ಹೊರಗಿನಿಂದ ಯಾರೂ ಸಂಪಾದಿಸಲಾರರು ಎಂದು ಹೇಳುವರು. ಜ್ಞಾನವೆನ್ನುವುದು ಮಾನವನ ಹುಟ್ಟು ಸ್ವಭಾವ, ಪ್ರತಿಯೊಬ್ಬನ ಆಜನ್ಮಸಿದ್ಧ ಹಕ್ಕು. ಮಾನವನ ಆತ್ಮದಲ್ಲಿ ಅನಂತ ಜ್ಞಾನದ ನಿಧಿ ಇದೆ. ಹೊರಗಿನ ಯಾವುದು ಅದನ್ನು ಬೆಳಗಬಲ್ಲದು? ಕೆಲವರ ದೃಷ್ಟಿಯಲ್ಲಿ ಈ ಅನಂತಜ್ಞಾನವು ನಮ್ಮಲ್ಲಿ ಯಾವಾಗಲೂ ಇರುವುದು, ಅದೆಂದಿಗೂ ನಾಶವಾಗಲಾರದು. ಮಾನವನಿಗೆ ಸಾಧಾರಣವಾಗಿ ಇದು ಗೊತ್ತಿರುವುದಿಲ್ಲ. ಅವನ ಪಾಪಕರ್ಮಗಳಿಂದ ಅದರ ಮೇಲೆ ಒಂದು ತೆರೆ ಬಿದ್ದಂತೆ ಆಗುವುದು. ಆ ತೆರೆಯನ್ನು ತೆರೆದೊಡನೆಯೇ ಇದು ವ್ಯಕ್ತವಾಗುವುದು. ಇತರರು ಈ ಅನಂತ ಜ್ಞಾನವು ನಮ್ಮಲ್ಲಿ ಸುಪ್ರಸಿತಿಯಲ್ಲಿದ್ದರೂ ಪಾಪಕರ್ಮಗಳಿಂದ ಸಂಕುಚಿತವಾಗಿದೆ, ಇದು ಅನಂತರ ಪುಣ್ಯಕರ್ಮಗಳಿಂದ ಪಡೆದ ಭಗವಂತನ ಅನುಗ್ರಹದಿಂದ ವಿಕಾಸವಾಗುವುದು ಎನ್ನುವರು. ನಮ್ಮ ಶಾಸ್ತ್ರಗಳಲ್ಲಿ, ನಮ್ಮಲ್ಲಿಯೇ ಇರುವ ಅನಂತ ಶಕ್ತಿ ಮತ್ತು ಜ್ಞಾನವನ್ನು ಜಾಗೃತಗೊಳಿಸುವುದಕ್ಕೆ ಬೇರೆ ಬೇರೆ ಮಾರ್ಗಗಳನ್ನು ಹೇಳಲಾಗಿದೆ. ಅವು ದೇವರ ಮೇಲೆ ಭಕ್ತಿ, ಫಲಾಪೇಕ್ಷೆಯಿಲ್ಲದೆ ಕರ್ಮವನ್ನು ಮಾಡುವುದು, ಅಷ್ಟಾಂಗಯೋಗವನ್ನು ಅಭ್ಯಾಸಮಾಡುವುದು, ಅಥವಾ ಯಾವಾಗಲೂ ಈ ಜ್ಞಾನದ ಮೇಲೆಯೇ ಚಿಂತಿಸುತ್ತಿರುವುದು, ಇತ್ಯಾದಿ. ಇವುಗಳ ನಿರ್ಣಯವೆಲ್ಲ ಏನು ಎಂದರೆ, ಮೇಲಿನ ಯಾವುದಾದರೂ ಒಂದು ಅಥವಾ ಎರಡು ಅಥವಾ ಎಲ್ಲಾ ಮಾರ್ಗಗಳನ್ನೂ ಅನುಷ್ಠಾನ ಮಾಡಿದರೆ ಮಾನವನಿಗೆ ಯಾವುದು ಜನ್ಮತಃ ಆಗಲೇ ಇರುವುದೋ ಅದು ವ್ಯಕ್ತವಾಗುತ್ತದೆ ಎಂಬುದು ನಮ್ಮ ಒಳಗೆ ಗುಪ್ತವಾಗಿ ಅಥವಾ ಸುಪ್ತವಾಗಿರುವ ಈ ಅನಂತಶಕ್ತಿ ಮತ್ತು ಜ್ಞಾನ ಕೊನೆಗೆ ಪೂರ್ಣವಾಗಿ ಅಭಿವ್ಯಕ್ತವಾಗುತ್ತವೆ. ಈ ಆಧುನಿಕ ತತ ಜಾ ನಿಗಳು, ಮಾನವನ ಮನಸೇ ಎಲಾ ವಿಧವಾದ ಅನಂತ ಜ್ಞಾನಕ್ಕೂ ಮೂಲ ಎಂದು ವಿಶ್ಲೇಷಿಸಿ ಹೇಳಿದ್ದಾರೆ. ಒಂದುಕಡೆ ವ್ಯಕ್ತಿಯ ಮನಸ್ಸು ಮತ್ತೊಂದು ಕಡೆ ದೇಶ ಕಾಲ ನಿಮಿತ್ತಗಳೆಲ್ಲ ಸರಿಯಾಗಿ ಹೊಂದಿಕೊಂಡರೆ</p>

<!-- 349-5/0455-->

<p>ಅವುಗಳಿಂದ ಆಗುವ ಕ್ರಿಯೆ ಪ್ರತಿಕ್ರಿಯೆಗಳಿಂದ ಪೂರ್ಣಜಾ ನವು ಸಿದಿ ಸುವುದರಲ್ಲಿ ಸಂದೇಹವಿಲ್ಲ ಎಂದು ಹೇಳುತ್ತಾರೆ. ದೃಢವಾದ ಮನಸ್ಸುಳ್ಳ ವ್ಯಕ್ತಿಯು ಜ್ಞಾನಕ್ಕೆ ಅನುಕೂಲವಲ್ಲದ ಪರಿಸರದಲ್ಲಿ ಸಿಕ್ಕಿಬಿದ್ದರೂ ಅದರ ಪ್ರಭಾವಕ್ಕೆ ಒಳಗಾಗದೆ ಪಾರಾಗುವನು. ಬಲಿಷ್ಠನಾದ ವ್ಯಕ್ತಿಯು, ಅತ್ಯಂತ ಪ್ರತಿಕೂಲವಾದ ಕಾಲದೇಶಗಳ ವಲಯಕ್ಕೆ ಸಿಕ್ಕಿಕೊಂಡರೂ ಅವುಗಳನ್ನು ಮೀರಿ ತನ್ನ ಶಕ್ತಿಯನ್ನು ಸ್ಥಾಪಿಸುತ್ತಾನೆ. ಇಷ್ಟು ಮಾತ್ರವಲ್ಲ, ವ್ಯಕ್ತಿಯ ಮೇಲೆ ಎಷ್ಟೇ ಹೊರೆಯನ್ನು ಹೇರಿರಲಿ, ಅದು ಕ್ರಮೇಣ ಹಗುರವಾಗುತ್ತಾ ಬರುವುದು; ಇದರಿಂದ ಮೊದಲು ದುರ್ಬಲವಾಗಿದ್ದ ಯಾವ ವ್ಯಕ್ತಿಯಾದರೂ ಆಗಲಿ, ಅವನು ಮನಃಪೂರ್ತಿಯಾಗಿ ಜ್ಞಾನಾರ್ಜನೆಗೆ ಕೈಹಾಕಿದರೆ, ಆತಂಕಗಳೆಲ್ಲ ಕೊನೆಗೆ ಮಾಯವಾಗುವುವು ಎನ್ನುವರು. ಹಿಂದೆ ಅನಾಗರಿಕರಾಗಿ, ಅಜ್ಞಾನಿಗಳಾಗಿದ್ದ ಜನಾಂಗವನ್ನು ನೋಡಿ ! ಸತತ ಅಭ್ಯಾಸದಿಂದ ಅವರು ಹೇಗೆ ನಾಗರಿಕತೆಯಲ್ಲಿ ಮುಂದೆ ಮುಂದೆ ಹೋಗುತ್ತಿರುವರು. ತುಂಬಾ ಕೆಳಗೆ ಇದ್ದವರು ಕೂಡ ಶ್ರಮದಿಂದ ಶಿಖರದ ಮೇಲಕ್ಕೆ ತಮ್ಮ ಸ್ವಂತ ಸಾಹಸದಿಂದ ಬಂದಿರುವರು. ನರಭಕ್ಷಕರ ಮಕ್ಕಳು ನಾಜೂಕಾದ ವಿದ್ಯಾವಂತರಾಗುತ್ತಿರುವರು. ಅಸಂಸ್ಕೃತರಾದ ಸಂತಾಲರ ಸಂತಾನರು (ಧನ್ಯವಾದಗಳು, ಇಂಗ್ಲಿಷ್ ಸರ್ಕಾರಕ್ಕೆ ) ಭರತಖಂಡದ ವಿಶ್ವವಿದ್ಯಾನಿಲಯಗಳಲ್ಲಿ ಇತರ ಬಂಗಾಳಿ ವಿದ್ಯಾರ್ಥಿಗಳೊಡನೆ ಯಶಸ್ವಿಯಾಗಿ ಸ್ಪರ್ಧಿಸುತ್ತಿರುವರು. ಆನುವಂಶಿಕವಾಗಿ ಗುಣಗಳು ಬರುತ್ತವೆ ಎಂದು ಈಗಿನ ಕಾಲದಲ್ಲಿ ಸಾರುವ ಏಕಪಕ್ಷದ ವಿಜ್ಞಾನವಾದದ ಸತ್ಯ ಕ್ರಮೇಣ ಭಾಗಶಃ ಮಾಯವಾಗುತ್ತಿದೆ.</p>
<p>ಒಂದು ವರ್ಗದ ಜನರಿರುವರು. ಅವರು ಅನಾದಿಕಾಲದಿಂದಲೂ ಒಂದು ಜ್ಞಾನನಿಧಿ ಇದೆ ಎಂದು ನಂಬುವರು. ಅಲ್ಲಿ ಭೂತ, ವರ್ತಮಾನ ಮತ್ತು ಭವಿಷ್ಯದ ಜ್ಞಾನವೆಲ್ಲ ಇದೆ ಎಂಬುದು ಅವರ ಮತ. ಇವರು ತಮ್ಮ ಮೂಲ ಪುರುಷರೇ ಸಂಪೂರ್ಣವಾಗಿ ಆ ಜ್ಞಾನನಿಧಿಗೆ ಒಡೆಯರು ಎಂದು ಭಾವಿಸುವರು. ಮೊದಲು ಇದು ಯಾರಲ್ಲಿ ಇತೊ ಆ ಪೂರ್ವ ಮಹರ್ಷಿಗಳು ಇದನ್ನು ತಮ್ಮ ವಂಶಜರಿಗೆ ಮಾತ್ರ ಹೇಳಿಕೊಟ್ಟರು. ಇದೇ ತಲೆತಲಾಂತರಗಳಿಂದ ಬಂದಿದೆ. ಆದಕಾರಣ ತಾವು ಮಾತ್ರ ಅದಕ್ಕೆ ಹಕ್ಕುದಾರರು, ಪ್ರಪಂಚ ನಮ್ಮನ್ನು ಪೂಜಿಸಲಿ ಎನ್ನುವರು. - ಇಂತಹ ಪೂರ್ವಜರು ಇಲ್ಲದ ಜನಾಂಗದ ಗತಿ ಏನಾಗಬೇಕು ಎಂದು ನಾವು ಅವರನ್ನು ಕೇಳೋಣವೇ? ಆಯಿತು ಅವರ ಗತಿ ಎಂಬುದೇ ಸಾಮಾನ್ಯ ಉತ್ತರ. ಅವರುಗಳಲ್ಲಿ ತುಂಬಾ ದಯಾಳುಗಳಾದವರು ಚಿಂತೆಯಿಲ್ಲ, ಅವರು ಬಂದು ನಮ್ಮ ಸೇವೆ ಮಾಡಲಿ, ಈ ಸೇವೆಯ ಫಲವಾಗಿ ಅವರು ಮುಂದಿನ ಜನ್ಮದಲ್ಲಿ ನಮ್ಮ ಕುಲದಲ್ಲಿ ಹುಟ್ಟುತ್ತಾರೆ. ಅವರಿಗೆ ಇರುವ ಏಕಮಾತ್ರ ಭರವಸೆ ಇದೊಂದೇ'' ಎಂದು ಅವರು ಹೇಳುವರು. ಆಗಲಿ ಹಾಗಾದರೆ, ಈಗಿನ ಜನ ವಿಜ್ಞಾನ ಮತ್ತು ಕಲಾಕ್ಷೇತ್ರಗಳಲ್ಲಿ ನಿಮ್ಮ ಪುರಾತನರು ಕನಸಿನಲ್ಲೂ ಕಾಣದ ವಿಷಯಗಳನ್ನು ಕಂಡುಹಿಡಿಯುತ್ತಿರುವರಲ್ಲ, ಅದಕ್ಕೆ ಏನು ಹೇಳುತ್ತೀರಿ ಎಂದು ಕೇಳಿದರೆ, ಅವರ ಉತ್ತರ: ನಿಜವಾಗಿಯೂ ನಮ್ಮ ಪೂರ್ವಿಕರಿಗೆ ಇದೆಲ್ಲಾ ಗೊತ್ತಿತ್ತು. ಅದು ದುರದೃಷ್ಟವಶದಿಂದ ಕಳೆದುಹೋಗಿದೆ. ನಿಮಗೆ ಅದಕ್ಕೆ ಪ್ರಮಾಣ ಬೇಕೆ? ನಿಮಗೆ ಒಂದು ಪ್ರಮಾಣವನ್ನೂ ಕೊಡಬಲ್ಲೆವು.</p>

<!-- 349-5/0456-->
<p>ನೋಡಿ ಇಲ್ಲೊಂದು ಸಂಸ್ಕೃತ ಶ್ಲೋಕವಿದೆ... ಪ್ರತ್ಯಕ್ಷ ಪ್ರಮಾಣವನ್ನು ಮಾತ್ರ ಒಪ್ಪುವ ಆಧುನಿಕರು ಅಂತಹ ಉತ್ತರ ಮತ್ತು ಪ್ರಮಾಣಗಳಿಗೆ ಗಮನವನ್ನೇ ಕೊಡುವುದಿಲ್ಲ.</p>
<p>ಎಲ್ಲಾ ಜ್ಞಾನವನ್ನೂ ಅಪರ ಮತ್ತು ಪರಾ ವಿದ್ಯೆ ಎಂದು ಎರಡು ಭಾಗ ಮಾಡಬಹುದು. ಒಂದು ನಾಶವಾಗುವ ವಸ್ತುವನ್ನು ಕುರಿತದ್ದು, ಮತ್ತೊಂದು ಅವಿನಾಶಿಯಾದ ಆತ್ಮನನ್ನು ಕುರಿತದ್ದು. ಈ ಎರಡು ಬಗೆಯ ವಿದ್ಯೆಗಳಿಗೆ ಬೇಕಾದಷ್ಟು ವ್ಯತ್ಯಾಸವಿದೆ ಎಂಬುದೇನೋ ನಿಜ. ಒಂದನ್ನು ಪಡೆಯುವುದಕ್ಕೆ ಯಾವ ಮಾರ್ಗವಿರುವುದೊ ಮತ್ತೊಂದನ್ನು ಪಡೆಯುವುದಕ್ಕೆ ಅದಿಲ್ಲ, ಬೇರೆ ಮಾರ್ಗವಿದೆ ಎಂಬುದೂ ನಿಜ. ಯಾವ ಒಂದು ಮಾರ್ಗವೂ ಎಲ್ಲಾ ಜ್ಞಾನ ಕ್ಷೇತ್ರಕ್ಕೆ ನಮ್ಮನ್ನು ಒಯ್ಯಲಾರದು. ಆದರೆ ನಿಜವಾಗಿ ಈ ವ್ಯತ್ಯಾಸವೆಲ್ಲ ತರತಮವಲ್ಲದೆ ವರ್ಗದ ವ್ಯತ್ಯಾಸವಲ್ಲ. ಪರಾ ಮತ್ತು ಅಪರಾ ವಿದ್ಯಗಳು ಒಂದು ಮತ್ತೊಂದಕ್ಕೆ ವಿರೋಧವಾಗಿದೆ ಎಂದಲ್ಲ. ಅದೆಲ್ಲಾ ಎಲ್ಲಾ ಕಡೆ ಇರುವ ಒಂದೇ ಜ್ಞಾನರಾಶಿಯೆ. ಅತ್ಯಂತ ಕ್ಷುದ್ರಕೀಟದಿಂದ ಹಿಡಿದು ಬ್ರಹ್ಮನವರೆಗೆ ಅದು ಇದೆ. ಅವು ಜ್ಞಾನವಿಕಾಸದ ಬೇರೆ ಬೇರೆ ಹಂತದಲ್ಲಿ ಇವೆ. ಈ ಅನಂತ ಜ್ಞಾನವನ್ನೇ ಅದು ಕೆಳಗಿನ ಮೆಟ್ಟಲಿನಲ್ಲಿರುವಾಗ ಅಪರಾ ಎಂದೂ, ಮೇಲಿನ ಮೆಟ್ಟಲಿನಲ್ಲಿರುವಾಗ ಪರಾ ಎಂದೂ ಕರೆಯುತ್ತೇವೆ.</p>
<p>'ಜ್ಞಾನವನ್ನೆಲ್ಲಾ ಯಾರೋ ಕೆಲವು ಅದ್ಭುತ ವ್ಯಕ್ತಿಗಳು ತಮ್ಮ ವಶದಲ್ಲಿ ಇಟ್ಟುಕೊಂಡಿರುವರು. ಈ ಪ್ರತ್ಯೇಕವಾದ ಮಹಾವ್ಯಕ್ತಿಗಳು ಭಗವಂತನ ಆಜ್ಞಾಪ್ರಕಾರವಾಗಿಯೋ ಅಥವಾ ಪ್ರಕೃತಿಯಲ್ಲಿರುವ ಮೇಲಿನ ನಿಯಮ ಗಳಿಗನುಸಾರವಾಗಿಯೋ ಅಥವಾ ಯಾವುದಾದರೂ ಪೂರ್ವನಿಶ್ಚಿತವಾದ ಪ್ರಾರಬ್ಧ ಕರ್ಮದ ರೀತಿಯೋ ಜನ್ಮವೆತ್ತುವರು. ಇಂತಹ ಮಹಾವ್ಯಕ್ತಿಗಳ ಮೂಲಕವಾಗಿ ಅಲ್ಲದೆ ಜ್ಞಾನವನ್ನು ಪಡೆಯಲು ಬೇರೆ ಮಾರ್ಗವೇ ಇಲ್ಲ.” ಇಂತಹ ದೃಷ್ಟಿ ಸತ್ಯವಾದರೆ ಯಾವ ವ್ಯಕ್ತಿಯೂ ಹೊಸ ಸತ್ಯವನ್ನು ಕಂಡುಹಿಡಿಯುವುದಕ್ಕೆ ಪ್ರಯತ್ನಿಸಬೇಕಾದ ಆವಶ್ಯಕತೆಯೇ ಇಲ್ಲ. ಪ್ರಯತ್ನ ಮತ್ತು ಪ್ರೋತ್ಸಾಹವಿಲ್ಲದೇ ಇದ್ದರೆ, ಎಲ್ಲಾ ಸ್ವತಂತ್ರ ಉದ್ಯಮವೂ ನಾಶವಾಗುವುದು. ಅತ್ಯಂತ ದೊಡ್ಡ ದೌರ್ಭಾಗ್ಯವೆಂದರೆ ಸ್ವತಂತ್ರ ಉದ್ಯಮದ ಎಲ್ಲ ಪ್ರಯತ್ನಗಳನ್ನೂ ಸಮಾಜವು ವಿರೋಧಿಸಲು ಪ್ರಯತ್ನಿಸುವುದು. ಆಗ ಯಾವುದನ್ನಾದರೂ ಆರಂಭಿಸಬೇಕು ಎಂಬ ಉತ್ಸಾಹವೇ ಅಡಗಿಹೋಗುವುದು. ಸರ್ವಜ್ಞರಾದ ಮಹಾವ್ಯಕ್ತಿಗಳು, ಮಾನವಕೋಟಿಯ ಹಿತದೃಷ್ಟಿಗೆ ತಾವೇ ಮಾರ್ಗವನ್ನು ತೋರುವರು ಎಂಬುದು ನಿಶ್ಚಿತವಾದರೆ, ಆ ಮಾರ್ಗವನ್ನು ತ್ಯಜಿಸಿ ಸ್ವಲ್ಪ ಅತ್ತ ಇತ್ತ ಹೋದರೂ ಸರ್ವನಾಶವಾಗಬಹುದೆಂದು ಸಮಾಜವು ಎಲ್ಲರನ್ನೂ ವಿಧಿ ನಿಯಮಗಳಿಂದ ಬಿಗಿದು, ಶಿಕ್ಷೆಯ ಅಂಜಿಕೆಯನ್ನು ತೋರಿ ಎಲ್ಲರೂ ಒಂದೇ ಮಾರ್ಗದಲ್ಲಿ ಹೋಗುವಂತೆ ಬಲಾತ್ಕರಿಸುವುದು. ಈ ಮಾರ್ಗದಲ್ಲೇ ಹೋಗಬೇಕೆಂದು ಬಲಾತ್ಕರಿಸುವುದರಲ್ಲಿ ಸಮಾಜವು ಯಶಸ್ವಿಯಾದರೆ ಆಗ ಮಾನವನು ಯಂತ್ರಸದೃಶವಾಗುವನು. ಮಾನವನು</p>

<!-- 349-5/0457-->

<p>ಮಾಡಬೇಕಾದ ಎಲ್ಲಾ ಕೆಲಸಗಳನ್ನೂ ಮುಂಚೆಯೆ ನಿಶ್ಚಯಿಸಿದ್ದರೆ, ಆಲೋಚನಾ ಶಕ್ತಿಯನ್ನು ಬೆಳೆಸಿಕೊಳ್ಳುವುದರಿಂದ ಏನು ಪ್ರಯೋಜನ? ಸ್ವತಂತ್ರ ಆಲೋಚನೆ ಮತ್ತು ಕ್ರಿಯೆಗಳಿಗೆ ಸ್ಥಾನವೆಲ್ಲಿ? ಕಾಲಕ್ರಮೇಣ ಉಪಯೋಗಕ್ಕೆ ಬರದ ಎಲ್ಲಾ ` ಚಟುವಟಿಕೆಯನ್ನೂ ಬಿಟ್ಟು ಬಿಡುವರು. ಎಲ್ಲಾ ಸ್ವತಂತ್ರ ಮನೋಭಾವವೂ ನಾಶವಾಗುವುದು. ದೇಶದಲ್ಲೆಲ್ಲಾ ತಮೋಗುಣ ಪ್ರಧಾನವಾದ, ನಿರ್ಜಿವವಾದ, ಸ್ವಪ್ನಮನೋಭಾವ ವ್ಯಾಪಿಸುವುದು. ಇಡೀ ದೇಶ ಆಗ ಅಧಃಪಾತಾಳಕ್ಕೆ ಹೋಗುವುದು. ಇಂತಹ ರಾಷ್ಟ್ರದ ನಾಶ ಅತಿ ಸಮೀಪದಲ್ಲಿಯೇ ಇದೆ. * ಇದಕ್ಕೆ ವಿರುದ್ಧವಾದ ಮತ್ತೊಂದು ದೃಷ್ಟಿಯೇ ನಿಜವಾಗಿದ್ದರೆ - ಎಂದರೆ ಮಹಾಪುರುಷರ ಬೋಧನೆಯ ಮಾರ್ಗದರ್ಶನವಿಲ್ಲದ ಸಮಾಜ ಎಲ್ಲಕ್ಕಿಂತ ಮುಂದುವರಿದು ಹೋಗುವುದು ಎಂಬುದು ನಿಜವಾಗಿದ್ದರೆ, ಆಗ ಸಂಸ್ಕೃತಿ, ಜ್ಞಾನ ಐಶ್ವರ್ಯಗಳೆಲ್ಲ, ಯಾವಾಗಲೂ ತಮ್ಮ ಪೂರ್ವಿಕರು ತೋರಿರುವ ಮಾರ್ಗದಲ್ಲೇ ಹೋಗುತ್ತಿರುವ ಹಿಂದುಗಳು, ಈಜಿಪ್ಪಿನವರು, ಬ್ಯಾಬಿಲೋನಿನವರು, ಇರಾನಿನವರು. ಗ್ರೀಕ್, ರೋಮನ್ ಮತ್ತು ಇತರ ಪುರಾತನ ಮತ್ತು ಈಗಿನ ದೇಶಗಳನ್ನೆಲ್ಲಾ ತ್ಯಜಿಸಿ - ಯಾವ ಮಾರ್ಗದರ್ಶಕರೂ ಇಲ್ಲದೆ ಸ್ವತಂತ್ರರಾಗಿರುವ ಜೂಲುಗಳು, ಕಾಫಿರರು, ಹಾಟಿಂಟಾಟ್‌ರು, ಅಂಡಮಾನಿನ ಮತ್ತು ಆಸ್ಟ್ರೇಲಿಯಾ ದ್ವೀಪಗಳ ಆದಿ ನಿವಾಸಿಗಳು ಇವರ ಪಾಲಾಗಬೇಕಾಗಿತ್ತು !</p>
<p>ಜ್ಞಾನವು ಎಲ್ಲಾ ಕಡೆಗಳಲ್ಲಿಯೂ ಮತ್ತು ಎಲ್ಲಾ ವ್ಯಕ್ತಿಗಳಲ್ಲಿಯೂ ಇದೆ ಎಂದು ಒಪ್ಪಿಕೊಂಡರೂ, ಮೇಲಿನ ವಿಷಯಗಳನ್ನು ಗಮನಿಸಿದರೆ ಪ್ರಪಂಚದ ಮಹಾವ್ಯಕ್ತಿಗಳು ತೋರಿರುವ ಮಾರ್ಗದಲ್ಲಿ ಒಂದು ವೈಶಿಷ್ಟ್ಯವಿದೆ. ಗುರುಶಿಷ್ಯ ಪರಂಪರೆಯ ಮೂಲಕ ಬಂದ ಜ್ಞಾನಕ್ಕೆ ಒಂದು ವಿಶೇಷವಾದ ಬೆಲೆ ಇದೆ ಎಂಬುದನ್ನು ಒಪ್ಪಿಕೊಳ್ಳಬೇಕಾಗುವುದು. ಜ್ಞಾನವು ತನ್ನ ಪರಾಕಾಷ್ಠೆಯನ್ನು ಮುಟ್ಟಬೇಕಾದರೆ ಪ್ರತಿಯೊಂದಕ್ಕೂ ಒಂದು ಸ್ಥಳವಿದೆ, ಪ್ರತಿಯೊಂದನ್ನೂ ನಾವು ಅವುಗಳ ದೃಷ್ಟಿಯಿಂದ ಅದರ ಬಲಾಬಲಗಳನ್ನು ಅರಿಯಬೇಕಾಗಿದೆ. ತಮ್ಮ ಗುರುವಿನ ಮೇಲಿನ ಅಂಧ ವಿಶ್ವಾಸ ಮತ್ತು ಅತಿ ಗೌರವದಿಂದ, ಅವರ ಅನುಯಾಯಿಗಳು ಸತ್ಯವನ್ನೇ ವ್ಯಕ್ತಿಗೆ ಬಲಿಕೊಟ್ಟರೆ, ಆಗ ವ್ಯಕ್ತಿಗಾಗಿ ತತ್ತ್ವವನ್ನೇ ನಾಶಮಾಡುವರು.</p>
<p>ಮುಂದೆ ಬರುವುದು ಕೂಡ ಸರ್ವಸಾಮಾನ್ಯವಾದ ಅನುಭವ: ಮಾನವನು ತನ್ನ ಶಕ್ತಿಯನ್ನೆಲ್ಲಾ ಕಳೆದುಕೊಂಡ ಮೇಲೆ, ತನ್ನ ಪೂರ್ವಿಕರು ಯಾವ ಯಾವ ಮಹಾಕಾರ್ಯಗಳನ್ನು ಮಾಡಿದ್ದರೋ ಅವನ್ನು ಮೆಲಕುಹಾಕುವುದರಲ್ಲಿಯೇ ಕಾಲಕಳೆಯುವನು. ಶ್ರದ್ದಾವಂತನಾದ ವ್ಯಕ್ತಿ ಕ್ರಮೇಣ ಎಲ್ಲದಕ್ಕೂ ತನ್ನ ಪೂರ್ವಿಕರನ್ನೇ ಆಶ್ರಯಿಸುತ್ತಾ ಹೋಗುವನು. ಒಂದು ಸಮಯ ಬರುವುದು, ಆಗ ಯಾವ ಯೋಗ್ಯತೆಯೂ ಇಲ್ಲದ, ಆದರೆ ತನ್ನ ಸಮಾನವಿಲ್ಲವೆಂದು ಮೆರೆಯುವ ವ್ಯಕ್ತಿಗೆ ತನ್ನ ಪೂರ್ವಿಕರ ಮಾಹಾತ್ಮ ಒಂದೇ ಜೀವನದಲ್ಲಿ ಆಸರೆಯಾಗುವುದು. ನಿಮ್ಮ ಪೂರ್ವಿಕರಲ್ಲಿ ಎಲ್ಲಾ ಜ್ಞಾನವಿತ್ತು ಎಂಬುದು ನಿಜವಾದರೂ ಈಗ ಅದೆಲ್ಲಾ ಕಳೆದುಹೋಗಿದ್ದರೆ,</p>

<!-- 349-5/0458-->
<p>ಹಾಗೆ ಅದು ಕಳೆದುಹೋಗಿರುವುದಕ್ಕೆ, ಅವರ ವಂಶಜರಾದ ನೀವೇ ಕಾರಣಕರ್ತರಾಗಿರುವಿರಿ ಎಂಬುದನ್ನು ಒಪ್ಪಿಕೊಂಡಂತೆ ಆಯಿತು. ಆಗ ಅದು ಇದ್ದರೂ ಒಂದೇ, ಇಲ್ಲದೇ ಇದ್ದರೂ ಒಂದೇ. ಆಗಲೇ ಕಳೆದುಹೋಗಿರುವುದನ್ನು ಮನನ ಮಾಡಿದರೆ ಅದರಿಂದ ಯಾವ ಪ್ರಯೋಜನವೂ ಇಲ್ಲ. ಅದನ್ನು ನಾವು ಪುನಃ ಪಡೆಯಬೇಕಾದರೆ ಮತ್ತೆ ಪ್ರಯತ್ನ ಮಾಡಬೇಕಾಗಿದೆ.</p>
<p>ಪರಿಶುದ್ಧ ಹೃದಯದಲ್ಲಿ ಆಧ್ಯಾತ್ಮಿಕ ಅನುಭವಗಳು ತಮಗೆ ತಾವೇ ವ್ಯಕ್ತವಾಗುತ್ತವೆ ಎಂಬುದು ಸತ್ಯ. ಅದನ್ನು ನಾವು ಹೊರಗಿನಿಂದ ಸಂಪಾದಿಸಿದುದಲ್ಲ. ಆದರೆ ಈ ಪರಿಶುದ್ಧ ಹೃದಯವನ್ನು ಪಡೆಯಬೇಕಾದರೆ ದೀರ್ಘವಾದ ನಿರಂತರ ಸಾಧನೆ ಅತ್ಯಾವಶ್ಯಕ. ಲೌಕಿಕ ಜ್ಞಾನದ ವಿಷಯದಲ್ಲೂ ಕೂಡ, ಸರಿಯಾಗಿ ವಿಚಾರ ಮಾಡಿ ನೋಡಿದರೆ, ಮಹಾ ವಿಜ್ಞಾನಿಗಳಿಗೆ ಪ್ರಕೃತಿ ನಿಯಮದ ಸತ್ಯಗಳು ಅಕಸ್ಮಾತ್ತಾಗಿ ಮಿಂಚಿನಂತೆ ಹೊಳೆದಿರುವುದು, ಮತ್ತು ಅವುಗಳಿಗೆ ಅವರು ನಂತರ ಒಂದು ನಿಯಮದ ಸ್ವರೂಪವನ್ನು ಕೊಟ್ಟಿರುವುದೂ ಕಾಣುವುದು. ಈ ಸತ್ಯಗಳು ಅಜ್ಞಾನಿಗಳ ಮನಸ್ಸಿನಲ್ಲಿ, ಕಾಡುಜನರಲ್ಲಿ ಹೊಳೆದಿಲ್ಲ. ಸತತ ಅಧ್ಯಯನ ಮತ್ತು ಮನನದ ರೀತಿಯಾದ ಕಠಿಣ ತಪಸ್ಸು, ಅಥವಾ ಸಾಧನೆ ಅತ್ಯಾವಶ್ಯಕ ಎಂಬುದನ್ನು ಇದು ತೋರುವುದು. - ನಾವು ಯಾವುದನ್ನು ಅದ್ಭುತವಾದ ಅತೀಂದ್ರಿಯ ಸ್ಫೂರ್ತಿ ಎನ್ನುವೆವೊ ಅದು, ಸಾಮಾನ್ಯ ಚೇತನವೇ ವೃದ್ಧಿಯಾಗಿ ಮೇಲಿನ ಮಟ್ಟಕ್ಕೆ ಹೋದುದರ ಪರಿಣಾಮ. ಸುದೀರ್ಘವಾದ, ಅವ್ಯಾಹತವಾದ ಅಭ್ಯಾಸದ ಪರಿಣಾಮ ಇದು. ಸಾಮಾನ್ಯ ವಾದುದಕ್ಕೂ, ಅದ್ಭುತವಾದುದಕ್ಕೂ ವ್ಯತ್ಯಾಸ ಅದರ ವ್ಯಕ್ತತೆಯಲ್ಲಿ ಮಾತ್ರ ಇರುವುದು. ನಾವು ಪ್ರಯತ್ನಪೂರ್ವಕ ಸಾಧನೆ ಮಾಡಿದರೆ ಅತೀಂದ್ರಿಯ ಅನುಭವ ನಮಗೆ ದೊರಕುವುದು.</p>
<p>ಅನಂತ ಪರಿಪೂರ್ಣತೆ, ಅದು ಅವ್ಯಕ್ತಸ್ಥಿತಿಯಲ್ಲಿ ಎಲ್ಲರಲ್ಲಿಯೂ ಇದೆ. ಪ್ರತಿ ಯೊಬ್ಬನೂ ಸಿದ್ದ ಮಹಾತ್ಮನಾಗುವುದು, ಋಷಿಯಾಗುವುದು ಅಥವಾ ಅವತಾರ ವ್ಯಕ್ತಿಗಳಂತಹ ಪರಮ ಶ್ರೇಷ್ಠವಾದ ಸ್ಥಿತಿಗೆ ಹೋಗುವುದು ಅಥವಾ ಬಾಹ್ಯ ಪ್ರಕೃತಿಯಲ್ಲಿ ನವನವಾನ್ವೇಷಣೆ ಮಾಡಿ ಮಹಾವ್ಯಕ್ತಿಯಾಗುವುದು ಇವುಗಳ ಸಾಧ್ಯತೆಗಳೆಲ್ಲ ಆಗಲೇ ಅಂಕುರಾವಸ್ಥೆಯಲ್ಲಿ ಎಲ್ಲರಲ್ಲಿಯೂ ಇದೆ. ಈ ಪೂರ್ಣತೆಯು ವ್ಯಕ್ತವಾಗಬೇಕಾದರೆ ಕಾಲ ಬೇಕು, ತಕ್ಕ ಸಾಧನೆಯನ್ನು ಮಾಡಬೇಕು ಅಷ್ಟೆ. ಯಾವ ಸಮಾಜದಲ್ಲಿ ಇಂತಹ ಮಹಾನುಭಾವರು ಒಂದು ಸಲ ಇದ್ದರೋ ಆ ಸಮಾಜದಲ್ಲಿ ಅಂತಹ ವ್ಯಕ್ತಿಗಳು ಪುನಃ ಬರುವ ಸಾಧ್ಯತೆಗಳು ಹೆಚ್ಚಾಗಿವೆ. ಇಂತಹ ಮಹಾ ವ್ಯಕ್ತಿಗಳು ಮಾರ್ಗದರ್ಶಕರಾಗಿರುವ ಸಮಾಜ ಅಂತಹ ಮಾರ್ಗದರ್ಶಕರಿಲ್ಲದ ಸಮಾಜಗಳಿಗಿಂತ ಹೆಚ್ಚು ಮುಂದುವರಿಯುವುದರಲ್ಲಿ ಸಂದೇಹವಿಲ್ಲ. ಆದರೆ ಯಾವ ಸಮಾಜದಲ್ಲಿ ಅಂತಹ ವ್ಯಕ್ತಿಗಳು ಇಲ್ಲವೋ ಅಂತಹ ಸಮಾಜದಲ್ಲಿಯೂ ಮುಂದೆ ಅಂತಹ ವ್ಯಕ್ತಿಗಳು ಜನ್ಮವೆತ್ತಿ ಆ ದೇಶವನ್ನು ಶೀಘ್ರದಲ್ಲಿ ಉಚ್ಛಾಯ ಸ್ಥಿತಿಗೆ ಒಯ್ಯುವುದರಲ್ಲಿ ಸಂದೇಹವಿಲ್ಲ.</p>

<!-- 349-5/0459-->
<p>೩೦. ಬಾಲ ಗೋಪಾಲ * “ಅಮ್ಮ, ಕಾಡಿನ ಮೂಲಕ ನಾನು ಒಬ್ಬನೇ ಶಾಲೆಗೆ ಹೋಗುವುದಕ್ಕೆ ತುಂಬಾ ಅಂಜಿಕೆಯಾಗುವುದು, ಇತರರಿಗೆ ಶಾಲೆಗೆ ಬರುವಾಗಲೂ ಅಲಿಂದ ಮನೆಗೆ ಹೋಗುವಾಗಲೂ ಜೊತೆಯಲ್ಲಿ ಹೋಗುವುದಕ್ಕೆ ಆಳುಗಳು ಇರುವರು. ಅಮ್ಮ, ಶಾಲೆಯಿಂದ ಮನೆಗೆ ಕರೆದುಕೊಂಡು ಬರುವುದಕ್ಕೆ ನನಗೆ ಏತಕ್ಕೆ ಯಾರಾದರೂ ಇರಬಾರದು ?'' ಹಾಗೆಂದು ಒಂದು ದಿನ ಚಳಿಗಾಲದಲ್ಲಿ ಶಾಲೆಗೆ ಹೋಗಲು ಅಣಿಯಾಗುತ್ತಿದ್ದ ಗೋಪಾಲ ಎಂಬ ಬ್ರಾಹ್ಮಣ ಹುಡುಗನೊಬ್ಬ ತಾಯಿಗೆ ಹೇಳಿದ. ಅವನಿಗೆ ಬೆಳಿಗ್ಗೆ ಮತ್ತು ಮಧ್ಯಾಹ್ನದ ಹೊತ್ತು ಶಾಲೆ ಇತ್ತು. ಶಾಲೆ ಬಿಡುವ ವೇಳೆಗೆ ಸಂಜೆಯಾಗುತ್ತಿತ್ತು. ಅವನು ಒಂದು ಕಾಡಿನ ಮೂಲಕ ಮನೆಗೆ ಬರಬೇಕಾಗಿತ್ತು.</p>
<p>- ಗೋಪಾಲನ ತಾಯಿ ವಿಧವೆ. ಇವನ ತಂದೆ ಬದುಕಿರುವಾಗ ಹಣ ಸಂಪಾದನೆಯ ಕಡೆಗೆ ಅಷ್ಟು ಗಮನ ಕೊಟ್ಟವನಂತೆ ಕಾಣುವುದಿಲ್ಲ. ಇರುವ ತನಕ ತಾನು ಓದುವುದು, ಇತರರಿಗೆ ಕಲಿಸುವುದು, ತಾನು ಪೂಜೆಮಾಡುವುದು, ಇತರರಿಗೆ ಪೂಜೆ ಮಾಡುವುದನ್ನು ಕಲಿಸುವುದು-ಇದರಲ್ಲೇ ನಿರತನಾಗಿದ್ದ. ಗೋಪಾಲ ಸಣ್ಣ ಮಗುವಾಗಿದ್ದಾಗಲೆ ತಂದೆ ತೀರಿಕೊಂಡ. ತಾಯಿ ಅಂದಿನಿಂದ ಪ್ರಪಂಚಕ್ಕೆ ಸ್ವಲ್ಪವೂ ಗಮನಕೊಡುತ್ತಿರಲಿಲ್ಲ. ಅವಳು ಮುಂಚೆ ಕೊಡುತ್ತಿದ್ದುದೂ ಬಹಳ ಅಲ್ಪ. ಈಗ ಅದೂ ಇಲ್ಲದಂತೆ ಆಯಿತು. ಅಂದಿನಿಂದ ಸಂಪೂರ್ಣವಾಗಿ ಭಗವಂತನನ್ನು ಸ್ಮರಿಸುತ್ತ ಪ್ರಾರ್ಥನೆಯಲ್ಲಿ ಮತ್ತು ಜಪತಪಗಳಲ್ಲಿ ಕಾಲಕಳೆಯುತ್ತ, ಮೃತ್ಯು ಬರುವುದನ್ನೇ ನಿರೀಕ್ಷಿಸುತ್ತಿದ್ದಳು. ಮರಣಾನಂತರ ತನ್ನ ಸುಖದುಃಖಗಳ ಪಾಲುಗಾರನಾದ, ಅನಂತ ಜನ್ಮಗಳಿಂದ ಪಾಪಪುಣ್ಯಗಳಲ್ಲಿ ಭಾಗಿಯಾಗಿದ್ದ ಪತಿಯ ದರ್ಶನ ಸಿಕ್ಕುವುದೆಂದು ಆಶಿಸುತ್ತಿದ್ದಳು. ತನ್ನ ಗಂಡನಿಗೆ ಯಾರೊ ಗುರುದಕ್ಷಿಣೆಯಾಗಿ ಕೊಟ್ಟಿದ್ದ ಸಣ್ಣ ಒಂದು ಜಮಾನಿನಿಂದ ವರುಷಕ್ಕೆ ಬೇಕಾಗುವಷ್ಟು ಭತ್ತ ಸಿಕ್ಕುತ್ತಿತ್ತು. ಗುಡಿಸಲಿನ ಸುತ್ತಲಿರುವ ಬೊಂಬುಗಳು, ತೆಂಗಿನ ಮರಗಳು, ಕೆಲವು ಮಾವಿನ ಮರಗಳು, ಮತ್ತು ಈಚಲ ಮರಗಳು - ಇವುಗಳಿಂದ ಮತ್ತು ನೆರೆಹೊರೆಯವರ ಸಹಾಯದಿಂದ ವರುಷಕ್ಕೆ ಬೇಕಾಗುವ ಹಣ್ಣು ತರಕಾರಿಗಳು ಸಿಕ್ಕುತ್ತಿದ್ದುವು. ಉಳಿದ ಖರ್ಚಿಗಾಗಿ ದಿನವೆಲ್ಲ ಒಂದು ಚರಕದಲ್ಲಿ ನೂಲನ್ನು ತೆಗೆಯುತ್ತಿದ್ದಳು.</p>
<p>ಅವಳು ಬೆಳಿಗ್ಗೆ ಹೊತ್ತಿಗೆ ಮುಂಚೆಯೇ, ಅರುಣ ಕಿರಣವು ಹತ್ತಿರವಿರುವ ತೋಪಿನ ಮೇಲೆ ಬೀಳುವುದಕ್ಕೆ ಮುಂಚೆಯೇ, ಹಕ್ಕಿಗಳು ಮರದ ಮೇಲೆ ಧ್ವನಿ ಮಾಡುವುದಕ್ಕೆ ಮುಂಚೆಯೇ ಏಳುವಳು. ನೆಲದ ಮೇಲೆ ಒಂದು ಚಾಪೆಯನ್ನು ಹಾಸಿ, ಅದರ ಮೇಲೆ ಒಂದು ಕಂಬಳಿಯನ್ನು ಹಾಸಿ ಅದರ ಮೇಲೆ ಕುಳಿತುಕೊಂಡು ಪವಿತ್ರ ನಾರಿಯರ ಹೆಸರುಗಳನ್ನು ಹೇಳುವಳು. ಹಿಂದಿನ ಋಷಿಗಳನ್ನು ಸ್ಮರಿಸಿ ಮಾನವರಕ್ಷಕನಾದ ನಾರಾಯಣ, ಕರುಣಾಮಯನಾದ ಶಿವ, ಜಗನ್ಮಾತೆಯಾದ ತಾರಾ ಇವರನ್ನು ಪ್ರಾರ್ಥಿಸುವಳು. ಎಲ್ಲಕ್ಕಿಂತ ಹೆಚ್ಚಾಗಿ ತಾನು ಹೃತೂರ್ವಕವಾಗಿ ಪ್ರೀತಿಸುತ್ತಿದ್ದ ಮಾನವ</p>
<p>*<span class="en"> C.W, Vol. VI, P. 168</span></p>

<!-- 349-5/0460-->
<p>ಕೋಟಿಗೆ ಬೋಧಿಸುವುದಕ್ಕಾಗಿ, ಅವರನ್ನು ಉದ್ಧರಿಸುವುದಕ್ಕಾಗಿ ಅವತರಿಸಿದ, ಗೋಪಾಲಕ-ಬಾಲಕನಂತೆ ಇರುವ ಶ್ರೀಕೃಷ್ಣನನ್ನು ಪ್ರಾರ್ಥಿಸುವಳು. ದಿನ ಕಳೆದಂತೆ “ನನ್ನ ಪತಿಯ ಬಳಿಗೆ ಹೋಗುವುದಕ್ಕೆ ಒಂದು ದಿನ ಹತ್ತಿರ ಬಂತು, ಇದರೊಡನೆ ನನ್ನ ಆರಾಧನೆಯ ಮೂರ್ತಿಯಾದ ಕೃಷ್ಣನ ಸಮಾಪಕ್ಕೆ ಹೋಗುವ ದಿನ ಹತ್ತಿರ ಬಂತು' ಎಂದು ಆಲೋಚಿಸುತ್ತಿದ್ದಳು.</p>
<p>ಬೆಳಕು ಹರಿಯುವ ಹೊತ್ತಿಗೆ, ಹತ್ತಿರ ಹರಿಯುತ್ತಿದ್ದ ಹೊಳೆಯಲ್ಲಿ ಸ್ನಾನ ಮಾಡುವಾಗ, ತನ್ನ ದೇಹ ನೀರಿನಿಂದ ಹೇಗೆ ಶುದ್ದ ವಾಗುವುದೋ ಹಾಗೆಯೇ ಕೃಷ್ಣನ ದಯೆಯಿಂದ ಮನಸ್ಸು ಪರಿಶುದ್ಧವಾಗಲೆಂದು ಪ್ರಾರ್ಥಿಸುವಳು. ಅನಂತರ ಮಡಿಮಾಡಿದ ಶುಭ್ರವಾದ ಬಿಳಿಯ ಸೀರೆಯನ್ನುಟ್ಟು ದೇವರ ಪೂಜೆಗೆ ಹೂವುಗಳನ್ನು, ತುಳಸಿಗಳನ್ನು ಬಿಡಿಸುವಳು. ಅನಂತರ ವೃತ್ತಾಕಾರದ ಒಂದು ಕಲ್ಲಿನ ಮೇಲೆ ನೀರನ್ನು ಹಾಕಿ, ಗಂಧದ ಮರದ ತುಂಡಿನಿಂದ ಉಜ್ಜಿ ಚಂದನವನ್ನು ತೆಗೆಯುವಳು. ಪೂಜೆಗೆ ಅಣಿಯಾದ ಮೇಲೆ ಇದನ್ನೆಲ್ಲ ತೆಗೆದುಕೊಂಡು ತನ್ನ ಗುಡಿಸಲಿನಲ್ಲಿ ಪ್ರತ್ಯೇಕವಾಗಿ ಇಟ್ಟಿದ್ದ ಪೂಜೆಯ ಮನೆಗೆ ಹೋಗುವಳು. ಈ ಕೋಣೆಯಲ್ಲಿ ಅವಳು ಪೂಜಿಸುವ ಗೋಪಾಲನಿದ್ದ. ಅಲ್ಲಿ ಒಂದು ಮರದ ಪೀಠದ ಮೇಲೆ ಹಾಸಿದ ಒಂದು ಮಕಮಲ್ಲಿನ ಮೆತ್ತೆಯ ಮೇಲೆ ಹೂವಿನಿಂದ ಆವೃತವಾದ ಸ್ಥಳದಲ್ಲಿ ಕಂಚಿನಿಂದ ಮಾಡಿದ ಒಂದು ಸಣ್ಣ ಬಾಲಗೋಪಾಲನಿದ್ದ. ಅವನ ಮೇಲೆ ಧೂಳುಬೀಳದಂತೆ ಒಂದು ರೇಶೈಯ ಮೇಲ್ಕಟ್ಟು ಮಂದಾಸನದ ಮೇಲೆ ಇತ್ತು. ದೇವರನ್ನು ಮಗುವೆಂದು ಭಾವಿಸಿದಾಗ ಮಾತ್ರ ಆ ತಾಯಿಗೆ ತೃಪ್ತಿ. ಗಂಡ ಬದುಕಿದ್ದಾಗ ಅವನು ಅನೇಕ ವೇಳೆ ವೇದದಲ್ಲಿ ಬರುವ ನಿರಾಕಾರ, ನಿರ್ಗುಣ, ಭಗವಂತನನ್ನು ಕುರಿತು ಅವಳಿಗೆ ಹೇಳಿದ್ದ. ಅದನ್ನೆಲ್ಲ ಮನಸ್ಸಿಟ್ಟು ಕೇಳಿದ್ದಳು. ಆದರೆ ಕೊನೆಗೆ ಯಾವಾಗಲೂ ಒಂದೇ ತೀರ್ಮಾನಕ್ಕೆ ಬರುತ್ತಿದ್ದಳು: ವೇದದಲ್ಲಿ ಹೇಳಿರುವುದು ನಿಜವಾಗಿರಲೇ ಬೇಕು. ಆದರೆ ಅದು ಬಹಳ ದೂರ. ನಮ್ಮ ಮನಸ್ಸಿಗೆ ನಿಲುಕದಂತಹುದು. ತಾನಾದರೊ ದುರ್ಬಲಳಾದ ಅಜ್ಞಳು. ಅದೂ ಅಲ್ಲದೆ ದೇವರು ಹೀಗೂ ಹೇಳಿರುವನಲ್ಲ: 'ನೀನು ಯಾವ ಆಕಾರದಲ್ಲಿ ನನ್ನನ್ನು ಧ್ಯಾನಿಸಿದರೆ ನಾನು ಆ ಆಕಾರದಲ್ಲಿ ನಿನಗೆ ಕಾಣಿಸಿಕೊಳ್ಳುತ್ತೇನೆ, ಮಾನವರೆಲ್ಲ ನಾನು ವಿಧಿಸಿರುವ ದಾರಿಯಲ್ಲಿ ನಡೆಯುತ್ತಿರುವರು.” ಅವಳಿಗೆ ಇಷ್ಟು ಸಾಕಾಗಿತ್ತು. ಮತ್ತೇನೂ ಹೆಚ್ಚಾಗಿ ಬೇಕಾಗಿರಲಿಲ್ಲ. ಬಾಲಕೃಷ್ಣನ ಮೇಲೆ ಇದ್ದ ಭಕ್ತಿ, ಶ್ರದ್ಧೆ, ಪ್ರೇಮ-ಇವುಗಳಿಂದ ತುಂಬಿ ತುಳುಕುತ್ತಿತ್ತು ಅವಳ ಹೃದಯ, ಕಣ್ಣೆದುರಿಗೆ ಇದ್ದ ವಿಗ್ರಹದ ಬಾಲಗೋಪಾಲನನ್ನು ಅವಳ ಹೃದಯ ಬಾಚಿ ತಬ್ಬಿತು. “ನೀನೊಬ್ಬ ಜೀವಂತ ವ್ಯಕ್ತಿಯನ್ನು ಪ್ರೀತಿಸುವಂತೆ ಪ್ರೇಮಪೂರಿತವಾದ ಶುದ್ದ ಹೃದಯದಿಂದ ನನಗೆ ಸೇವೆ ಸಲ್ಲಿಸು. ನಾನು ಆ ಸೇವೆಯನ್ನೆಲ್ಲ ಸ್ವೀಕರಿಸುವೆನು” ಎಂಬುದನ್ನು ಕೇಳಿದ್ದಳು. ಅವಳು ತನ್ನ ಸ್ವಾಮಿಯನ್ನು ಪ್ರೀತಿಗೆ ಪಾತ್ರನಾದ ಗುರುವಿಗೆ ಸೇವೆಸಲ್ಲಿಸುವಂತೆ ಸೇವೆ ಮಾಡಿದ್ದಳು. ತನ್ನ ಕಣ್ಣಿಗೆ ಮಾಣಿಕ್ಯದಂತೆ ಇದ್ದ ತನ್ನ ಒಬ್ಬನೇ ಮಗನಾದ ಗೋಪಾಲನನ್ನು ಪ್ರೀತಿಸುತ್ತಿದ್ದಂತೆ ಬಾಲಕೃಷ್ಣನನ್ನು ಪ್ರೀತಿಸುತ್ತಿದ್ದಳು.</p>

<!-- 349-5/0461-->

<p>ಆ ವಿಗ್ರಹಕ್ಕೆ ಸ್ನಾನಮಾಡಿಸಿ ಅಲಂಕಾರ ಮಾಡುವಳು. ಗಂಧದಕಡ್ಡಿಯನ್ನು ಹಚ್ಚುವಳು. ಆದರೆ ನೈವೇದ್ಯಕ್ಕೆ ? ಪಾಪ ಅವಳು ಅಷ್ಟು ಬಡವಳು ! ತನ್ನ ಗಂಡ ಬದುಕಿದ್ದಾಗ ಹೇಳುತ್ತಿದ್ದ : “ಪತ್ರ ಪುಷ್ಪ ಫಲ ಜಲ ಏನನ್ನಾದರೂ ಆಗಲಿ ಭಕ್ತಿಯಿಂದ ಕೊಟ್ಟದ್ದನ್ನು ನಾನು ಪ್ರೀತಿಯಿಂದ ಸ್ವೀಕರಿಸುತ್ತೇನೆ ಎಂದು ಭಗವಂತ ಹೇಳುತ್ತಾನೆ? ಎಂಬುದನ್ನು ನೆನೆಸಿಕೊಳ್ಳುವಳು. ಕಣ್ಣುಗಳಿಂದ ಆಗ ಅಶುವಾರಿ ಹರಿಯುವುದು, ತನ್ನ ಹತ್ತಿರ ಏನು ಇರುವುದೊ ಅದನ್ನು ಕೃಷ್ಣನಿಗೆ ಅರ್ಪಿಸುವಾಗ ಹೀಗೆ ಹೇಳುವಳು: “ಯಾರಿಗಾಗಿ ಹೂವಿನ ಪ್ರಪಂಚವೇ ಅರಳುವುದೋ ಹೇ ದೇವ, ಅಂತಹ ನಿನಗೆ ನಾನು ನೀಡುವ ಕೆಲವು ಸಾಮಾನ್ಯ ಪುಷ್ಪಗಳು ಇವು. ದಯವಿಟ್ಟು ಇವನ್ನು ಸ್ವೀಕರಿಸು. ಹೇ ದೇವ, ನೀನು ವಿಶ್ವಕ್ಕೆಲ್ಲ ಉಣಿಸನ್ನು ಕೊಡುತ್ತಿರುವೆ. ಆದರೂ ನನ್ನ ಕೆಲವು ಅಲ್ಪ ಫಲಗಳನ್ನು ಸ್ವೀಕರಿಸು. ನಾನು ದೀನಳು, ಅಜ್ಜಳು, ಗೋಪಾಲ, ನನ್ನ ಮಗು, ದೇವ, ನಾನು ನಿನ್ನನ್ನು ಹೇಗೆ ಕರೆಯಬೇಕೋ ಗೊತ್ತಿಲ್ಲ; ಹೇಗೆ ಪೂಜಿಸಬೇಕೋ ಗೊತ್ತಿಲ್ಲ. ನನ್ನ ಪೂಜೆಯು ಪರಿಶುದ್ಧವಾಗಿರಲಿ, ನಿನ್ನ ಮೇಲಿರುವ ಪ್ರೀತಿ ನಿಃಸ್ವಾರ್ಥವಾಗಿರಲಿ. ಪೂಜೆಯಿಂದ ಏನಾದರೂ ಪುಣ್ಯ ಬಂದರೆ ಅದೆಲ್ಲ ನಿನ್ನದು. ನನಗೆ ಪ್ರೇಮವನ್ನು ಮಾತ್ರ ದಯಪಾಲಿಸು, ಮತ್ತೇನನ್ನೂ ಇಚ್ಚಿಸದ, ಪ್ರೇಮವಲ್ಲದೆ ಮತ್ತೇನನ್ನೂ ಬೇಡದ ಪ್ರೇಮವನ್ನು ಮಾತ್ರ ದಯಪಾಲಿಸು.” ಕೆಲವು ವೇಳೆ ಸಾಧು ಸಂನ್ಯಾಸಿಗಳು ಕೆಳಗಿನ ಅರ್ಥ ಬರುವ ಗೀತೆಯನ್ನು ಹಾಡುತ್ತ ಭಿಕ್ಷೆಗೆ ಬರುತ್ತಿದ್ದರು:</p>
<p>ತಿಳಿವಳಿಕೆಗೆ ನಾ ಸಿಲುಕೇ ಮನುಜಾ ಒಲುಮೆಗೆ ಸೆರೆಯಾಗುವೆನು</p>
<p>|| ಪ ||</p>
<p>ತಾಪಸಿಗಳನ್ನು ಜ್ಞಾನದಿ ಮುಟ್ಟಲು ಯುಗಯುಗಗಳು ಬಲು ಬಳಲುವರು ಯೋಗಿಗಳೆನ್ನನು ಜನುಮ ಜನುಮದಲಿ ಹೊಂದಲು ಸಾಧನೆ ಮಾಡುವರು</p>
<p>|| ೧ ||</p>
<p>ಕಡಲಿನ ಬಿತ್ತರ ಸಾಲದು ಪವಡಿಸೆ ಭಕ್ತಿಯ ಕಂಬನಿ ಮನೆ ಎನಗೆ ಹಿಮಗಿರಿ ಎತ್ತರ ಸಾಲದು ನಾನಿರೆ ಭಕ್ತನ ಹೃದಯವು ಸಾಕೆನಗೆ</p>
<p>|| ೨ || ಬೃಂದಾವನದ ಗೋಪಿಯರರಿತರೆ ವೇದಗಳಾಡುವ ಸತ್ಯವನು ಹಾಲನು ಮಾರುವ ಹೆಣ್ಣುಗಳೊಲೆಗೆ ಮೀರರೆ ಯೋಗಿಯ ಸಾಧನೆಯ</p>
<p>|| ೩ || ಆ ದೇವ ಗೋಪಾಲನ ದಯೆಯಿಂದ ಅವಳಿಗೊಂದು ಅವನಂತೆ ಇರುವ ಮಗುವಿತ್ತು. ಆ ದೇವರ ಹೆಸರನ್ನು ಮಗುವಿಗೆ ಕೊಟ್ಟಿದ್ದಳು. ಮುಂಚೆ ಅವಳ ಮನಸ್ಸು ಪ್ರಪಂಚದಲ್ಲಿ ಯಾವ ಆಸಕ್ತಿಯೂ ಇಲ್ಲದ ಯಂತ್ರದಂತೆ ಚಲಿಸುತ್ತಿತ್ತು. ಯಾವಾಗಲೂ</p>

<!-- 349-5/0462-->
<p>ಭಗವಂತನಿಗೆ ಸೇರಿದ ವಿಷಯಗಳಲ್ಲೇ ತೇಲುತ್ತ ಪ್ರಪಂಚವನ್ನು ಯಾವ ಕ್ಷಣವಾದರೂ ಬಿಟ್ಟು ಹೋಗಲು ಕಾತರಪಡುತ್ತಿದ್ದಳು. ಈಗ ಆ ಮಗುವಿನ ದೆಸೆಯಿಂದ ಪ್ರಪಂಚದ ಮೇಲೆ ನೆಲಸುವುದಕ್ಕೆ ಸಾಧ್ಯವಾಯಿತು. ಮಗುವೊಂದು ಪ್ರಪಂಚದಲ್ಲಿ ಆಸರೆ ಆಯಿತು. ಅವಳು ಮಾಡುವ ಕೆಲಸ, ಆಲೋಚನೆ, ಪಡುವ ಸುಖ, ಸಂತೋಷ ಇವೆಲ್ಲ ಮಗುವಿಗೆ ಸಂಬಂಧಪಟ್ಟಿದ್ದು ವು.</p>
<p>ಕೆಲವು ವರುಷಗಳ ಕಾಲ ಮಗು ದಿನದಿಂದ ದಿನಕ್ಕೆ ಬೆಳೆಯುತ್ತಿರುವುದನ್ನು ನೋಡಿ ಆ ತಾಯಿ ನಲಿದಳು. ಮಗುವಿಗೆ ಶಾಲೆಗೆ ಹೋಗುವ ವಯಸ್ಸಾಯಿತು. ತಿಂಗಳುಗಟ್ಟಳೆ ಕೆಲಸಮಾಡಿದಳು, ಆ ಮಗುವನ್ನು ಶಾಲೆಗೆ ಕಳುಹಿಸುವುದಕ್ಕೆ ಬೇಕಾಗುವ ಬಟ್ಟೆಬರೆ, ಬರಹದ ಸಾಮಗ್ರಿ ಮುಂತಾದುವನ್ನು ಒದಗಿಸುವುದಕ್ಕಾಗಿ, ಆ ಮಗುವಿಗೆ ಬೇಕಾದದ್ದು ಎಲ್ಲೋ ಸ್ವಲ್ಪ, ಭಾರತ ದೇಶದಲ್ಲಿ ಒಂದು ಮಣ್ಣಿನ ಹಣತೆಗೆ ಒಂದು ಸ್ವಲ್ಪ ಎಣ್ಣೆ ಹಾಕಿ ಸಣ್ಣ ಒಂದು ಬತ್ತಿಯನ್ನು ಇಟ್ಟು ಉರಿಸಿ ರಾತ್ರಿಯಲ್ಲೂ ಓದುವರು. ಮಲಗುವುದಕ್ಕೆ ಒಂದು ಚಾಪೆ ಮಾತ್ರ, ವಿದ್ಯಾರ್ಥಿಗಳ ಅಗತ್ಯ ಇದಕ್ಕಿಂತ ಜಾಸಿ ಇಲ್ಲ. ಇಷ್ಟರಲೆ ತಪರಾಗಿ ಅವರು ತಮ್ಮ ಅಧ್ಯಯನವನು ಮುಂದುವರಿಸುವರು. ಗೋಪಾಲನಿಗೂ ಬೇಕಾಗಿದ್ದುದು ಬಹುಸ್ವಲ್ಪ, ಆ ಅಲ್ಪಸ್ವಲ್ಪವನ್ನು ಒದಗಿಸುವುದಕ್ಕೂ ಆ ಬಡ ತಾಯಿ ಹಲವು ದಿನ ಕಷ್ಟಪಟ್ಟು ಕೆಲಸ ಮಾಡಬೇಕಾಯಿತು. ಮಗನಿಗೆ ಉಡಲು ಒಂದು ಹೊಸ ಪಂಚೆ ಮತ್ತು ಹೊದ್ದುಕೊಳ್ಳಲು ಒಂದು ಶಲ್ಯ ಬೇಕಾಗಿದ್ದುವು. ಶಾಲೆಗೆ ಹೋಗುವಾಗ ಓಲೆಗರಿ ಪುಸ್ತಕವನ್ನು ಮತ್ತು ಅದರ ಮೇಲೆ ಬರೆಯುವ ಲೇಖನಿಯನ್ನು ಸುತ್ತಿಕೊಂಡು ಹೋಗುವುದಕ್ಕೆ ಸಣ್ಣದೊಂದು ಚಾಪೆ ಬೇಕಾಗಿತ್ತು. ಇದನ್ನು ಶಾಲೆಯಲ್ಲಿ ಕುಳಿತುಕೊಳ್ಳುವುದಕ್ಕೆ ವಿದ್ಯಾರ್ಥಿಗಳು ಉಪಯೋಗಿಸುತ್ತಿದ್ದರು. ಒಂದು ಮಸಿಕುಡಿಕೆ ಬೇರೆ ಬೇಕಾಗಿತ್ತು. ಇವನ್ನೆಲ್ಲ ಮಗುವಿಗೆ ಅಣಿಮಾಡಿ ಕೊಡಲು ತಾಯಿ ಹಲವು ದಿನ ಕಷ್ಟಪಟ್ಟು ಚರಕದಲ್ಲಿ ನೂಲು ತೆಗೆಯಲು ಪ್ರಾರಂಭಿಸಿದಳು. ಆ ಮಗು ಒಂದು ಶುಭದಿನ 'ಅ' 'ಇ' ಎಂದು ಮೊದಲಸಲ ಬರೆದ ಅಕ್ಷರಗಳನ್ನು ನೋಡಿದಾಗ ಎಂತಹ ಆನಂದವಾಯಿತು ಅವಳಿಗೆ ! ಹೆತ್ತತಾಯಿಯ ಎದೆ ಮಾತ್ರ, ದೀನ ತಾಯಿಯ ಪ್ರೀತಿ ಮಾತ್ರ ಇದನ್ನು ಊಹಿಸಿಕೊಳ್ಳಬಲ್ಲದು! |</p>
<p>ಏಕೊ ಇಂದು ಆ ತಾಯಿಯ ಮುಖ ಸಪ್ಪೆಯಾಗಿದೆ. ಗೋಪಾಲನಿಗೆ ಕಾಡಿನಲ್ಲಿ ಒಬ್ಬನೇ ಹೋಗುವುದಕ್ಕೆ ಅಂಜಿಕೆಯಾಗಿದೆ. ತಾಯಿಗೆ ಇದುವರೆಗೆ ತನ್ನ ವೈಧವ್ಯದ ವ್ಯಥೆ ಗೊತ್ತಿರಲಿಲ್ಲ. ತಾನು ಎಷ್ಟು ದಿಕ್ಕಿಲ್ಲದವಳು, ತಾನೆಷ್ಟು ದರಿದ್ರಳು ಎಂಬುದು ಈಗ ಅವಳಿಗೆ ಅರಿವಾಯಿತು. ಸ್ವಲ್ಪ ಹೊತ್ತು ಅವಳಿಗೆ ಎಲ್ಲವೂ ಶೂನ್ಯವಾಗಿ ತೋರಿತು. ಆದರೆ ಭಗವಂತ ನೀಡಿದ ಒಂದು ಭರವಸೆ ಆಗ ಅವಳ ಜ್ಞಾಪಕಕ್ಕೆ ಬಂತು: "ಯಾರು ನನ್ನನ್ನೇ ಅನನ್ಯ ಚಿಂತೆಯಿಂದ ಧ್ಯಾನಿಸುವರೊ ಅವರ ಯೋಗಕ್ಷೇಮವನ್ನೆಲ್ಲಾ ನಾನು ನೋಡಿಕೊಳ್ಳುತ್ತೇನೆ.” ಆ ತಾಯಿ ದೃಢವಾಗಿ ಈ ಮಾತನ್ನು ನಂಬಿದ್ದಳು.</p>

<!-- 349-5/0463-->

<p>ಆಗ ತಾಯಿ ತನ್ನ ಕಣ್ಣೀರನ್ನು ಒರಸಿಕೊಂಡು ಮಗುವಿಗೆ ನೀನು ಅಂಜಬೇಕಾಗಿಲ್ಲ. ಆ ಕಾಡಿನಲ್ಲಿ ಗೋಪಾಲನೆಂಬ ನನ್ನ ಇನ್ನೊಬ್ಬ ಮಗ ದನಗಳನ್ನು ಕಾಯುತ್ತಾ ಇರುತ್ತಾನೆ. ನೀನು ಕಾಡನ್ನು ದಾಟಿ ಹೋಗುವಾಗ ಅಂಜಿಕೆಯಾದರೆ ಆ ಗೋಪಾಲನನ್ನು ಕರೆ'' ಎಂದು ಹೇಳಿದಳು.</p>
<p>ಈ ಗೊಪಾಲ ಅಂತಹ ತಾಯಿಯ ಮಗು, ತಾಯಿ ಹೇಳಿದ್ದನ್ನು ಅವನು ನಂಬಿದನು. ಆ ದಿನ ಶಾಲೆಯಿಂದ ಕಾಡಿನ ಮೂಲಕ ಬರುವಾಗ ಅ೦ಜಿಕೆಯಾಗಿ ಕಾಡಿನ ಗೋಪಾಲನನ್ನು “ಅಣ್ಣ ಗೋಪಾಲ, ನೀನು ಇಲ್ಲಿರುವೆಯಾ ? ಅಮ್ಮ ನೀನು ಇಲ್ಲಿಯೇ ಇರುವಿ, ನಾನು ಒಮ್ಮೆ ಕರೆದರೆ ಸಾಕು ಎಂದಿದ್ದಳು. ನನಗೆ ಒಬ್ಬನೆ ಇರಲು ಅಂಜಿಕೆಯಾಗಿದೆ'' ಎಂದು ಕರೆದನು. ಮರಗಳ ಸಾಲಿನಿಂದ ತಮ್ಮ, ನೀನು ಅಂಜಬೇಡ, ನಾನು ಇಲ್ಲಿಯೇ ಇರುವೆ. ನಿರ್ಭಯವಾಗಿ ಮನೆಗೆ ಹೋಗು” ಎಂಬ ಧ್ವನಿ ಕೇಳಿತು. ಪ್ರತಿದಿನ ಮಗು ಕರೆಯುತ್ತಿತ್ತು. ಆ ಧ್ವನಿ ಎಂದಿನಂತೆಯೇ ಉತ್ತರ ಕೊಡುತ್ತಿತ್ತು. ತಾಯಿ ಆಶ್ಚರದಿಂದ ಮತ್ತು ಪ್ರೀತಿಯಿಂದ ಇದನ್ನು ಕೇಳಿದಳು. ಮಾರನೆಯದಿನ ಆ ಕಾಡಿನ ಗೋಪಾಲನನು ತನಗೆ ಕಾಣಿಸುಕೊಳ್ಳುವಂತೆ ಕೇಳು ಎಂದು ಅವಳು ತನ್ನ ಮಗನಿಗೆ ಹೇಳಿದಳು. ಮಾರನೆಯ ದಿನ ಗೋಪಾಲ ಕಾಡಿನಲ್ಲಿ ಹೋಗುತ್ತಿದ್ದಾಗ ತನ್ನ ಅಣ್ಣನನ್ನು ಕರೆದನು; ಎಂದಿನಂತೆ ಧ್ವನಿ ಬಂತು. ಆದರೆ ಊರಿನ ಗೋಪಾಲ ಕಾಡಿನ ಗೋಪಾಲನಿಗೆ ತನ್ನ ಮುಂದೆ ಬರಬೇಕೆಂದು ಕೇಳಿಕೊಂಡ. ಧ್ವನಿ 'ತಮ್ಮ, ಇಂದು ನನಗೆ ತುಂಬಾ ಕೆಲಸ ಇದೆ, ಬರುವುದಕ್ಕೆ ಆಗುವುದಿಲ್ಲ'' ಎಂದು ಹೇಳಿತು. ಆದರೆ ಮಗು ಬಲವಂತ ಮಾಡಿತು. ಮರದ ಹಿಂಬದಿಯಿಂದ ಕಾಡಿನ ಗೋಪಾಲ ಬಂದ. ದನಕಾಯುವವನಂತೆ ವೇಷಹಾಕಿಕೊಂಡಿದ್ದ. ತಲೆಗೆ ಒಂದು ಕಿರೀಟವಿತ್ತು. ಅದರೆ ಮೇಲೆ ಒಂದು ನವಿಲುಗರಿ, ಕೈಯಲ್ಲಿ ಒಂದು ಕೊಳಲು ಇತ್ತು. ಅವರಿಬ್ಬರಿಗೂ ತುಂಬಾ ಸಂತೋಷವಾಯಿತು. ಹಲವು ಗಂಟೆಗಳ ಕಾಲ ಕಾಡಿನಲ್ಲಿ ಆಟವಾಡಿದರು. ಮರ ಹತ್ತುವುದು, ಹೂವು ಹಣ್ಣುಗಳನ್ನು ಕೀಳುವುದು ಇವುಗಳಲ್ಲಿ ನಿರತರಾದರು. ಸ್ಕೂಲಿಗೆ ಹೊತ್ತಾಗುವವರೆಗೆ ಆಟದಲ್ಲೇ ಮುಳುಗಿದ್ದರು. ಆಗ ಊರಿನ ಗೋಪಾಲ ಸ್ಕೂಲಿಗೆ ಹೋಗಬೇಕಲ್ಲ ಎಂದು ಮನಸ್ಸಿಲ್ಲದ ಮನಸ್ಸಿನಿಂದ ಹೋದ. ಅಲ್ಲಿ ಪಾಠಗಳನ್ನೆಲ್ಲ ಮರತೇಬಿಟ್ಟ. ಎಷ್ಟು ಹೊತ್ತಿಗೆ ಕಾಡಿಗೆ ಹಿಂತಿರುಗಿ ಹೋದೇನು, ಅಣ್ಣನೊಂದಿಗೆ ಆಡಿಯೇನು ಎಂಬುದೇ ಅವನ ಯೋಚನೆ. - ಹೀಗೆ ಹಲವು ತಿಂಗಳುಗಳು ಕಳೆದುವು. ಆ ಬಡತಾಯಿ ದಿನದಿನವೂ ಇದನ್ನು ಕೇಳುತ್ತಿದ್ದಳು. ಭಗವಂತನು ತನ್ನ ಮೇಲೆ ತೋರಿದ ದಯೆಯಿಂದ ತಾನು ವಿಧವೆ, ಬಡವಳು ಎಂಬುದನ್ನು ಮರೆತು ದುಃಖವೇ ಒಂದು ವರವಾಯಿತೆಂದು ಧನ್ಯವಾದವನ್ನು ಅರ್ಪಿಸಿದಳು. - ಗುರುವಿನ ಮನೆಯಲ್ಲಿ ಪಿತೃಗಳಿಗಾಗಿ ಏನೋ ಒಂದು ಕಾರ್ಯ ನಡೆಯ ಬೇಕಾದ ದಿನ ಬಂತು. ಹಳ್ಳಿಯ ಉಪಾಧ್ಯಾಯರು ಹಲವು ಹುಡುಗರನ್ನು ನೋಡಿಕೊಳ್ಳುತ್ತಿದ್ದರು. ತಿಂಗಳು ತಿಂಗಳಿಗೆ ಇಷ್ಟೇ ಶುಲ್ಕ ಕೊಡಬೇಕೆಂಬ</p>

<!-- 349-5/0464-->
<p>ನಿಯಮವಿರಲಿಲ್ಲ. ಇಂತಹ ಸಮಯ ಬಂದಾಗ ಶಿಷ್ಯರು ಕೊಡುವ ಕಾಣಿಕೆಯೆ ಅವರ ಜೀವನೋಪಾಯವಾಗಿತ್ತು. ಪ್ರತಿಯೊಬ್ಬ ಶಿಷ್ಯನೂ ಹಣವನ್ನೂ ಯಾವುದಾದರೂ ಸಾಮಾನನ್ನೂ ತಂದ. ವಿಧವೆಯ ಮಗನಾದ ತಬ್ಬಲಿ ಗೋಪಾಲ ಏನನ್ನು ತಂದಾನು ! ಇತರ ಹುಡುಗರು ತಾವು ಗುರುಗಳಿಗೆ ತರುವ ಕಾಣಿಕೆಯನ್ನು ಕುರಿತು ಮಾತನಾಡುವಾಗ ಗೋಪಾಲನನ್ನು ನೋಡಿ ಅಣಕಿಸಿ ನಕ್ಕರು. ಆ ರಾತ್ರಿ ಗೋಪಾಲ ತುಂಬಾ ದುಃಖಿತನಾದ. ಗುರುಗಳಿಗಾಗಿ ಏನನ್ನಾದರೂ ಕೊಡು ಎಂದು ತಾಯಿಯನ್ನು ಕೇಳಿದ. ಪಾಪ ಆ ತಾಯಿಯ ಹತ್ತಿರ ಏನೂ ಇರಲಿಲ್ಲ. ಆದರೆ ತಾಯಿ ಇದುವರೆಗೆ ತಾನು ಏನನ್ನು ಮಾಡುತ್ತಿದ್ದಳೋ ಅದನ್ನೆ ಮಾಡಲು ನಿರ್ಧರಿಸಿದಳು. ಅದೇ ಕಾಡಿನ ಗೋಪಾಲನನ್ನು ನೆಚ್ಚುವುದು. ಮಾರನೆಯ ದಿನ ಕಾಡಿನಲ್ಲಿರುವ ತನ್ನ ಅಣ್ಣನನ್ನು ಗುರುವಿಗೆ ಕೊಡುವುದಕ್ಕೆ ಏನನ್ನಾದರೂ ಬೇಡು ಎಂದಳು.</p>
<p>ಮಾರನೆಯ ದಿನ ಎಂದಿನಂತೆ ಕಾಡಿನ ಗೋಪಾಲನನ್ನು ಕಂಡು ಸ್ವಲ್ಪ ಹೊತ್ತು ಒಟ್ಟಿಗೆ ಆಡಿದ ಮೇಲೆ ಊರಿನ ಗೋಪಾಲ ತನ್ನ ದುಃಖವನ್ನು ಅಣ್ಣನಿಗೆ ಹೇಳಿಕೊಂಡು ಗುರುಕಾಣಿಕೆಯನ್ನು ಕೊಡುವುದಕ್ಕಾಗಿ ಏನನ್ನಾದರೂ ನೀಡು ಎಂದು ಬೇಡಿಕೊಂಡನು. 'ತಮ್ಮ ಗೋಪಾಲ, ನೀನು ಕಂಡಂತೆ ನಾನೊಬ್ಬ ದನಕಾಯುವವನು. ನನ್ನ ಹತ್ತಿರ ದುಡ್ಡು ಏನೂ ಇಲ್ಲ. ನೋಡು, ಈ ಹಾಲಿನ ಕುಡಿಕೆಯನ್ನು ತೆಗೆದುಕೊ. ಬಡ ದನಕಾಯುವವನು ನೀಡುವುದು ಇದು. ಇದನ್ನು ನಿಮ್ಮ ಗುರುಗಳಿಗೆ ಕೊಡು'' ಎಂದು ಸಣ್ಣ ಹಾಲಿರುವ ಕುಡಿಕೆಯೊಂದನ್ನು ಕೊಟ್ಟ.</p>
<p>ಗೋಪಾಲನಿಗೆ ಈಗ ತುಂಬಾ ಸಂತೋಷವಾಯಿತು. ಗುರುಗಳಿಗೆ ಕೊಡುವುದಕ್ಕೆ ಏನಾದರೂ ಸಿಕ್ಕಿತಲ್ಲ ಅಂತ. ಅದರಲ್ಲೂ ಕಾಡಿನ ತನ್ನ ಅಣ್ಣ ಕೊಟ್ಟಿದ್ದು ಎಂದು ಪರಮಾನಂದ, ಗುರುಗಳ ಮನೆಗೆ ಓಡಿದ. ಅಲ್ಲಿ ಹಲವು ವಸ್ತುಗಳನ್ನು ಗುರುಗಳಿಗೆ ಕೊಡುತ್ತಿದ್ದ ಶಿಷ್ಯರ ತಂಡದ ಹಿಂದೆ ನಿಂತ. ಅವರೆಲ್ಲ ಹಲವು ವಿವಿಧ ಕಾಣಿಕೆಗಳನ್ನು ಗುರುಗಳಿಗೆ ತಂದಿದ್ದರು. ಗೋಪಾಲನ ಕಾಣಿಕೆಯ ಕಡೆ ನೋಡುವುದಕ್ಕೆ ಕೂಡ ಯಾರಿಗೂ ಮನಸ್ಸಿರಲಿಲ್ಲ. ಈ ಅನಾದರದಿಂದ ಗೋಪಾಲನಿಗೆ ತುಂಬಾ ದುಃಖವಾಯಿತು. ಅವನ ಕಣ್ಣುಗಳಲ್ಲಿ ನೀರು ತುಂಬಿತು. ಆ ಸಮಯದಲ್ಲಿ ಅದೃಷ್ಟವಶಾತ್ ಗುರುಗಳ ದೃಷ್ಟಿ ಗೋಪಾಲನ ಮೇಲೆ ಬಿತ್ತು. ಆ ಕುಡಿಕೆಯನ್ನು ಗುರುಗಳು ತೆಗೆದುಕೊಂಡು ದೊಡ್ಡ ಒಂದು ಪಾತ್ರೆಗೆ ಹಾಲನ್ನು ಸುರಿಸಿದರು. ಆದರೆ ಆ ಪುಟ್ಟ ಕುಡಿಕೆಯಲ್ಲಿ ಪುನಃ ಹಾಲು ಬಂತು. ಅದನ್ನು ಖಾಲಿ ಮಾಡಿದ ಮೇಲೆ ಪುನಃ ಅದರಲ್ಲಿ ಹಾಲು ! ಆ ಸಣ್ಣ ಕುಡಿಕೆಯನ್ನು ಖಾಲಿಮಾಡುವುದೇ ತಡ, ಆಗಲೇ ಅದು ಭರ್ತಿಯಾಗುತ್ತಿತ್ತು.</p>
<p>ಎಲ್ಲರಿಗೂ ಇದನ್ನು ನೋಡಿ ಆಶ್ಚರ್ಯವಾಯಿತು. ಆಗ ಗುರುಗಳು ಗೋಪಾಲನನ್ನು ಎತ್ತಿಕೊಂಡು ಈ ಕುಡಿಕೆಯನ್ನು ಯಾರು ಕೊಟ್ಟರು ಎಂದು ಕೇಳಿದರು. ಗೋಪಾಲ ಕಾಡಿನಲ್ಲಿರುವ ತನ್ನ ಅಣ್ಣನ ವಿಷಯವನ್ನೆಲ್ಲ ಹೇಳಿದ. ಅವನು ಹೇಗೆ ತನ್ನ ಮಾತಿಗೆ ಉತ್ತರ ಕೊಟ್ಟ, ಹೇಗೆ ತನ್ನ ಹತ್ತಿರ ಆಡಿದ, ಕೊನೆಗೆ ಹೇಗೆ</p>

<!-- 349-5/0465-->

<p>ತನಗೆ ಆ ಹಾಲಿನ ಕುಡಿಕೆಯನ್ನು ಕೊಟ್ಟ ಎಂಬ ವಿಷಯವನ್ನೆಲ್ಲ ಹೇಳಿದ. ಗುರುಗಳು ಗೋಪಾಲನಿಗೆ ತನ್ನನ್ನು ಕಾಡಿಗೆ ಕರೆದುಕೊಂಡು ಹೋಗಿ ಕಾಡಿನ ಗೋಪಾಲನನ್ನು ತೋರಿಸು ಎಂದು ಕೇಳಿಕೊಂಡರು. ಗೋಪಾಲನಿಗೆ ತನ್ನ ಗುರುಗಳನ್ನು ಕರೆದುಕೊಂಡು ಹೋಗಲು ಬಹಳ ಸಂತೋಷವಾಯಿತು. ಅವನು ಕಾಡಿನಲ್ಲಿ ಅಣ್ಣನನ್ನು ಕರೆದ. ಆದರೆ ಅಂದು ಯಾವ ಉತ್ತರವೂ ಇಲ್ಲ. ಪುನಃ ಪುನಃ ಕೂಗಿದ; ಆದರೂ ಉತ್ತರವಿಲ್ಲ. ಆಗ ಗೋಪಾಲ ಅಣ್ಣನಿಗೆ ಮಾತನಾಡುವಂತೆ ಕೇಳಿಕೊಂಡನು: 'ನೀನು ಮಾತನಾಡದೆ ಇದ್ದರೆ ಗುರುಗಳು ನಾನು ಸುಳ್ಳು ಹೇಳುತ್ತಿರುವೆನು ಎಂದು ತಿಳಿಯುವರು' ಎಂದನು. ಆಗ ಬಹಳ ದೂರದಿಂದ ಎಂಬಂತೆ ಧ್ವನಿಯೊಂದು ಕೇಳಿಬಂತು: "ಗೋಪಾಲ, ನಿನ್ನ ತಾಯಿಯ ಮತ್ತು ನಿನ್ನ ಪ್ರೀತಿಭಕ್ತಿಗಳಿಂದ ನಾನು ನಿನ್ನೆಡೆಗೆ ಬರಬೇಕಾಯಿತು. ಆದರೆ ನಿನ್ನ ಗುರುಗಳು ನನ್ನ ದರ್ಶನಕ್ಕೆ ಇನ್ನೂ ಬಹಳ ಕಾಲ ಕಾಯಬೇಕಾಗಿದೆ ಎಂದು ಹೇಳು.”</p>

<!-- 349-5/0466-->
<p>೩೧. ವರ್ತಮಾನ ಭಾರತ *</p>
<p>(೧೮೯೯, ಮಾರ್ಚಿ ತಿಂಗಳ 'ಉದ್ಯೋಧನ' ಪತ್ರಿಕೆಗೆ ಬರೆದ ಬಂಗಾಳೀ ಲೇಖನದ ಅನುವಾದ.)</p>
<p>ವೈದಿಕ ಪುರೋಹಿತರ ಶಕ್ತಿಯು ಯಜ್ಞಯಾಗಾದಿಗಳ ಮಂತ್ರಗಳ ಜ್ಞಾನವನ್ನು ಅವಲಂಬಿಸಿತ್ತು. ಮಂತ್ರಶಕ್ತಿಯ ಸಹಾಯದಿಂದ ಸ್ವರ್ಗಧಾಮದಿಂದ ದೇವತೆಗಳನ್ನು ಆಹ್ವಾನಿಸಿ, ಅವರಿಗಾಗಿ ನೀಡುವ ಆಹಾರ ಪಾನೀಯಗಳನ್ನು ಸ್ವೀಕರಿಸುವಂತೆ ಮಾಡಿ, ಯಜಮಾನನು ಕೇಳುವ ವರವನ್ನು ಕೊಡುವಂತೆ ಮಾಡುತ್ತಿದ್ದರು. ಆದಕಾರಣ ರಾಜರು ಮತ್ತು ಪ್ರಜೆಗಳು ತಮ್ಮ ಪ್ರಾಪಂಚಿಕ ಯೋಗಕ್ಷೇಮಕ್ಕಾಗಿ ಪುರೋಹಿತರನ್ನು ಅವಲಂಬಿಸುತ್ತಿದ್ದರು. ಪುರೋಹಿತರು ರಾಜಸೋಮನನ್ನು (ರಾಜಸೋಮನೆಂಬುದು ಒಂದು ಗಿಡದ ಹೆಸರು. ಯಜ್ಞದ ಸಮಯದಲ್ಲಿ ಪುರೋಹಿತರು ಇದರ ರಸವನ್ನು ದೇವತೆಗಳಿಗೆ ಅರ್ಪಿಸುತ್ತಿದ್ದರು. ) ಪೂಜಿಸಿ, ತಮ್ಮ ಮಂತ್ರಶಕ್ತಿಯಿಂದ ವರ್ಧಿಸುವಂತೆ ಮಾಡುತ್ತಿದ್ದರು. ಆದ್ದರಿಂದ ಪುರೋಹಿತರು ಹೋಮಕಾಲದಲ್ಲಿ ದೇವತೆಗಳಿಗೆ ಅರ್ಪಿಸುವ ಬಹು ಇಷ್ಟವಾದ ಸೋಮರಸದ ಪಾನೀಯಕ್ಕಾಗಿ, ದೇವತೆಗಳು ಯಾವಾಗಲೂ ಪುರೋಹಿತನ ಮೇಲೆ ದಯೆ ತಾಳಿ, ಅವನು ಕೇಳಿದ ವರವನ್ನು ಕೊಡುತ್ತಿದ್ದರು. ಪುರೋಹಿತನಾದರೋ ದೇವತೆಗಳ ಅನುಗ್ರಹದಿಂದ ಬಲಾಡ್ಯನಾಗಿ ಮಾನವ ವಿರೋಧಗಳನ್ನೆಲ್ಲ ಧಿಕ್ಕರಿಸುತ್ತಿದ್ದನು. ಮಾನವರ ಶಕ್ತಿ, ದೇವತೆಗಳ ಶಕ್ತಿಯ ಎದುರು ಏನು ಮಾಡಬಲ್ಲುದು? ಜಗತ್ತಿನ ಎಲ್ಲಾ ಅಧಿಕಾರಗಳ ಕೇಂದ್ರನಾದ ರಾಜನು ಕೂಡ ಪುರೋಹಿತನ ಮನೆಯ ಬಾಗಿಲಿನಲ್ಲಿ ಕಾದು ಕುಳಿತುಕೊಳ್ಳುತ್ತಿದ್ದನು. ಪುರೋಹಿತನ ಒಂದು ಕೃಪಾದೃಷ್ಟಿಯೇ ರಾಜನಿಗೆ ಅತ್ಯುತ್ತಮ ಸಹಾಯ; ಅವನ ಒಂದು ಆಶೀರ್ವಾದ ರಾಜ್ಯಕ್ಕೆ ದೊಡ್ಡ ಗೌರವ; ಪುರೋಹಿತನು ಎಲ್ಲವನ್ನೂ ಮಾರಿದವನು.</p>
<p>ಒಮ್ಮೆ ಸಾವು ಮತ್ತು ಸರ್ವನಾಶದಿಂದ ಕೂಡಿರುವ ಸನ್ನಿವೇಶಗಳಲ್ಲಿ ನಿರತನಾಗಿರುವಂತೆ ರಾಜನಿಗೆ ಆಜ್ಞೆ ಮಾಡುವನು. ಒಮ್ಮೆ ದಯಾಪೂರಿತ ಒಳ್ಳೆಯ ಬುದ್ದಿವಾದಗಳನ್ನು ಹೇಳುತ್ತಲೂ, ಮತ್ತೊಮ್ಮೆ ಕೌಶಲಮಯ ನೀತಿಜಾಲವನ್ನು ವಿಸ್ತರಿಸುವುದರಿಂದಲೂ ಬಲೆಯನ್ನು ಒಡ್ಡುತ್ತಿದ್ದನು. ರಾಜನ ಅಧಿಕಾರ ಸಂಪೂರ್ಣವಾಗಿ ತನ್ನ ಅಧೀನವಾಗಿರುವಂತೆ ಪುರೋಹಿತನು ವರ್ತಿಸುತ್ತಿದ್ದುದು ಅನೇಕ ವೇಳೆ ನಮಗೆ ಕಾಣುವುದು. ಕ್ಷತ್ರಿಯರು ಎಲ್ಲಕ್ಕಿಂತಲೂ ಹೆಚ್ಚಾಗಿ ಅಂಜುತ್ತಿದ್ದುದು ಏಕೆಂದರೆ ರಾಜರ, ರಾಜವಂಶದವರ ಮತ್ತು ಅವರ ಪೂರ್ವಜರ ಕೀರ್ತಿ ಗೌರವಗಳೆಲ್ಲ ನಿಂತಿದ್ದುದು ಪುರೋಹಿತನ ಲೇಖನಿಯ ಕೃಪಾದೃಷ್ಟಿಯ ಮೇಲೆ, ಅವನೇ ಇತಿಹಾಸಕಾರ, ರಾಜನಿಗೆ ಸಾರ್ವಭೌಮ ಅಧಿಕಾರವಿರಬಹುದು. ತನ್ನ ಕಾಲದಲ್ಲಿ ಬೇಕಾದಷ್ಟು ಕೀರ್ತಿಯನ್ನು ಗಳಿಸಿರಬಹುದು. ತನ್ನ ಪ್ರಜೆಗಳಿಗೆ ಅವನೇ ತಂದೆ ತಾಯಿಯಂತೆ ಇರಬಹುದು. ಆದರೆ ಪುರೋಹಿತನನ್ನು ತೃಪ್ತಿಪಡಿಸದೆ ಇದ್ದರೆ ಇವನ ಕೀರ್ತಿ ಸೂರ್ಯನು ಎಂದೆಂದಿಗೂ ತಕ್ಷಣ ಅಸ್ತಮಿಸುವನು. ಎಲ್ಲರ ಗೌರವಕ್ಕೂ ಅರ್ಹವಾದಂತಹ ಅವನ ಯೋಗ್ಯತೆ ಮತ್ತು ಅವನಿಂದ ಆದ ಪ್ರಯೋಜನಗಳೆಲ್ಲ, ಕಾಲದ ಅನಂತ ಗರ್ಭದಲ್ಲಿ, ಸಾಗರದ</p>
<p>*<span class="en"> C.W, Vol. IV, P. 438</span></p>

<!-- 349-5/0467-->

<p>ಮೇಲೆ ಮೌನವಾಗಿ ಬಿದ್ದ ಹಿಮಮಣಿಯಂತೆ ಮಾಯವಾಗುವುವು. ಯಾರು ಮಳೆಗಾಲದಲ್ಲಿ ಅನವರತವೂ ಬೀಳುತ್ತಿರುವ ಹನಿಯಂತೆ ಪುರೋಹಿತನ ಮೇಲೆ ಅನಂತ ಧನರಾಶಿಯನ್ನು ಸುರಿದರೋ, ಅಂತಹ ರಾಜರು ಮಾಡಿದ ಅಶ್ವಮೇಧ ಮುಂತಾದ ದೊಡ್ಡ ದೊಡ್ಡ ಯಾಗಗಳು ಮತ್ತು ಅವರ ಹೆಸರುಗಳು ಇತಿಹಾಸದಲ್ಲಿ ಸ್ವರ್ಣಾಕ್ಷರದಿಂದ ಬರೆದು ಇಡಲ್ಪಟ್ಟವು. ಪುರೋಹಿತರ ಕೃಪಾಕಟಾಕ್ಷಕ್ಕೆ ಧನ್ಯವಾದಗಳು ! ಪುರೋಹಿತರ ಪ್ರಪಂಚದಲ್ಲಿ, ದೇವತೆಗಳ ಪ್ರೀತಿಗೆ ಪಾತ್ರನಾದ ಪ್ರಿಯದರ್ಶಿ ಧರ್ಮಾಶೋಕನ ಹೆಸರು ಕೇವಲ ಪುರೋಹಿತವರ್ಗದಲ್ಲಿ ಒಂದು ಹೆಸರು ಮಾತ್ರವಾಗಿದೆ, ಆದರೆ ಪರೀಕ್ಷಿತನ ಮಗ ಜನಮೇಜಯನಾದರೋ ಆಬಾಲವೃದ್ದ ವನಿತೆಯರಿಗೆ ಚಿರಪರಿಚಿತನಾಗಿರುವನು. ರಾಜನು ದೇಶರಕ್ಷಣೆಗೆ, ತನ್ನ ಮತ್ತು ತನ್ನ ಪರಿವಾರದವರ ಸುಖ ಭೋಗಗಳ ಖರ್ಚಿಗೆ ಮತ್ತು ಎಲ್ಲಕ್ಕಿಂತಲೂ ಹೆಚ್ಚಾಗಿ ಸರ್ವಶಕರಾದ ಪುರೋಹಿತರ ತೃಪ್ತಿಗಾಗಿ, ಅವರ ಭಂಡಾರವನ್ನು ಭರ್ತಿ ಮಾಡುವುದಕ್ಕಾಗಿ, ಅನವರತವೂ ತನ್ನ ಪ್ರಜೆಗಳ ಆದಾಯವನ್ನು, ಸೂರ್ಯನು ಭೂಮಿಯ ಮೇಲೆ ಇರುವ ತಂಪನ್ನು ಹೀರಿಕೊಳ್ಳುವಂತೆ ಸೂರೆಗೊಳ್ಳುತ್ತಿದ್ದನು. ರಾಜನ ಕಾಮಧೇನುವೆ, ಅವನ ಬೇಟೆಯ ಮುಖ್ಯ ಗುರಿಯ, ವೈಶ್ಯರು,</p>
<p>ಹಿಂದೂರಾಜರ ಕಾಲದಲ್ಲಿ ಆಗಲೀ, ಬೌದ್ಧರಾಜರ ಕಾಲದಲ್ಲಿ ಆಗಲೀ, ಜನಸಾಮಾನ್ಯರು ದೇಶದ ವಿಷಯದಲ್ಲಿ ತಮ್ಮ ಅಭಿಪ್ರಾಯವನ್ನು ವ್ಯಕ್ತ ಪಡಿಸುವುದರಲ್ಲಿ ಭಾಗಿಗಳಾಗುತ್ತಿದ್ದುದನ್ನು ಎಂದಾದರೂ ಕಾಣುತ್ತೇವೆಯೇ? ಯುಧಿಷ್ಠಿರನು ವಾರಣಾವತದಲ್ಲಿ ಇದ್ದಾಗ ವೈಶ್ಯ ಮತ್ತು ಶೂದ್ರರ ಮನೆಗಳಿಗೆ ಭೇಟಿಕೊಡುತ್ತ ಇದ್ದುದು ನಿಜ; ಪ್ರಜೆಗಳು ಶ್ರೀರಾಮಚಂದ್ರನನ್ನು ಅಯೋಧ್ಯೆಯ ಯುವರಾಜನನ್ನಾಗಿ ಮಾಡಬೇಕೆಂದು ಪ್ರಾರ್ಥಿಸುವುದು, ಸೀತೆಯ ಶೀಲವನ್ನು ನಿಂದಿಸುತ್ತ ಗೋಪ್ಯವಾಗಿ ಆಕೆಯನ್ನು ವನವಾಸಕ್ಕಾಗಿ ಹೊರಡಿಸುವುದಕ್ಕೆ ಯೋಜನೆ ಹಾಕುತ್ತಿದ್ದುದು ನಿಜ. ಆದರೆ ವಿದಿತವಾದ ರಾಜದ ಮುಖ್ಯ ಆಡಳಿತದಲ್ಲಿ ಪ್ರತ್ಯಕ್ಷವಾಗಿ ಅವರಿಗೆ ಯಾವ ಅಧಿಕಾರವೂ ಇರಲಿಲ್ಲ. ಪರೋಕ್ಷವಾಗಿ ಗೊತ್ತು ಗುರಿಯಿಲ್ಲದೆ ಜನ ಸಾಮಾನ್ಯರ ಶಕ್ತಿ ತನ್ನ ಅಭಿಪ್ರಾಯವನ್ನು ವ್ಯಕ್ತಪಡಿಸುವುದಕ್ಕೆ ಪ್ರಯತ್ನಿಸುತ್ತಿರುವುದು. ಇಂತಹ ಒಂದು ಶಕ್ತಿ ಇದೆ ಎಂಬ ಪ್ರತ್ಯಕ್ಷ ಅರಿವು ಅವರಿಗೆ ಇನ್ನೂ ಬಂದಿರಲಿಲ್ಲ. ಇವುಗಳನ್ನೆಲ್ಲ ಒಟ್ಟುಗೂಡಿಸುವ ಒಂದು ಪ್ರಯತ್ನವಾಗಲೀ ಅಥವಾ ಹಾಗೆ ಮಾಡಬೇಕೆಂಬ ಹಟವಾಗಲೀ ಇರಲಿಲ್ಲ. ಯಾವೊಂದು ಕೌಶಲದ ಸಹಾಯದಿಂದ ಸಣ್ಣ ಸಣ್ಣ ಶಕ್ತಿಗಳ ಕೇಂದ್ರವನ್ನು ಒಟ್ಟುಗೂಡಿಸಿ, ಇದರ ಪರಿಣಾಮವಾಗಿ ಅದ್ಭುತವಾದ ಪ್ರಚಂಡ ಶಕ್ತಿಯನ್ನು ಉಂಟುಮಾಡಬಲ್ಲ ಜಾಣೆಯಾಗಲೀ ಬಲವಾಗಲೀ ಇರಲಿಲ್ಲ. * ಸರಿಯಾದ ಶಾಸನಗಳು ಇಲ್ಲದೆ ಇರುವುದೇ ಇದಕ್ಕೆ ಕಾರಣವಿರಬಹುದೆ? ಇಲ್ಲ . ಅದಲ್ಲ ಕಾರಣ. ರಾಜ್ಯದ ಪ್ರತಿಯೊಂದು ಶಾಖೆಗೂ ಪ್ರತ್ಯೇಕವಾದ ಶಾಸನ ಪ್ರಣಾಳಿಗಳಿವೆ, ಅದನ್ನು ಹೇಗೆ ಅನುಷ್ಠಾನಕ್ಕೆ ತರಬೇಕು ಎಂಬ ಮಾರ್ಗವಿದೆ. ಕಂದಾಯವನ್ನು ಹೇಗೆ ವಸೂಲಿ ಮಾಡಬೇಕು, ಸೈನ್ಯವನ್ನು ಹೇಗೆ ನೋಡಿಕೊಳ್ಳಬೇಕು, ನ್ಯಾಯವನ್ನು ಹೇಗೆ</p>

<!-- 349-5/0468-->
<p>ರಕ್ಷಿಸಬೇಕು ಎಂಬುದಕ್ಕೆ, ಬಹುಮಾನ ಮತ್ತು ಶಿಕ್ಷೆಗೆ ಸಂಬಂಧಿಸಿದ ಅತಿ ಸೂಕ್ಷ್ಮ ವಿವರಣೆಗಳಿಗೂ ಕೂಡ ಅಸಂಖ್ಯಾತವಾದ ಶಾಸನಗಳಿವೆ. ಆದರೆ ಇವುಗಳೆಲ್ಲದರ ಮೂಲದಲ್ಲಿ ಋಷಿಯ ಆಜ್ಞೆ ಇದೆ. ದೈವೀಶಕ್ತಿಯ ಅಧಿಕಾರದ ವಾಣಿ ಇದೆ, ಸ್ಫೂರ್ತಿಪಡೆದ ಋಷಿಯ ಮೂಲಕ ಬಂದ ದಿವ್ಯಜ್ಞಾನವಿದೆ. ಅವುಗಳಲ್ಲಿ ದೇಶಕಾಲಗಳನ್ನು ಅನುಸರಿಸಿ ವಿಕಾಸ ಮತ್ತು ಸಂಕುಚಿತವಾಗುವ ಶಕ್ತಿ ಇಲ್ಲವೆ ಇಲ್ಲ ಎಂದು ಹೇಳಬಹುದು. ಇಂತಹ ಸನ್ನಿವೇಶಗಳಲ್ಲಿ ಜನಸಾಮಾನ್ಯರು ಒಟ್ಟು ಕಲೆತು, ಸಾರ್ವಜನಿಕ ಉಪಯೋಗಕ್ಕಾಗಿ ದುಡಿಯುವ ಅಭ್ಯಾಸವನ್ನು ರೂಢಿಸಿಕೊಳ್ಳುವುದಕ್ಕೆ ಬೇಕಾದ ಶಿಕ್ಷಣವನ್ನು ಪಡೆಯುವುದಕ್ಕೆ ಅವಕಾಶವೇ ಇರಲಿಲ್ಲ. ಪ್ರಜೆಗಳಿಂದ ರಾಜನು ಸಂಗ್ರಹಿಸಿದ ನಿಧಿಗೆ ಎಲ್ಲರ ಅಧಿಕಾರವೂ ಇದೆ ಎಂದು ಸಾಮೂಹಿಕವಾಗಿ ಆಲೋಚಿಸುವುದಕ್ಕೆ ಅವರಿಗೆ ಸಾಧ್ಯವಿರಲಿಲ್ಲ. ರಾಷ್ಟ್ರದ ಆಯವ್ಯಯ ವ್ಯವಹಾರ ಗಳಲ್ಲಿ ತಮ್ಮ ಪ್ರಾತಿನಿಧ್ಯವನ್ನು ಸ್ಥಾಪಿಸುವಷ್ಟು ಶಿಕ್ಷಣವಾದರೂ ಅವರಿಗೆ ಇರಲಿಲ್ಲ. ಅವರು ಏತಕ್ಕೆ ಇಂತಹ ಗೋಜಿಗೆ ಹೋಗಬೇಕು? ಅವರ ಭಾಗ್ಯ ಮತ್ತು ಅಭ್ಯುದಯಕ್ಕೆ ಋಷಿಗಳ ಸ್ಫೂರ್ತಿ ಕಾರಣವಲ್ಲವೆ !</p>
<p>ಶಾಸನಗಳೆಲ್ಲ ಪುಸ್ತಕಗಳಲ್ಲಿವೆ. ಆದರೆ ಶಾಸ್ತ್ರದಲ್ಲಿ ವಿದಿತವಾಗಿರುವ ಶಾಸನಗಳಿಗೂ ಮತ್ತು ಪ್ರತ್ಯಕ್ಷ ಜೀವನದ ವ್ಯವಹಾರಕ್ಕೂ ಬ್ರಹ್ಮಾಂಡದಷ್ಟು ವ್ಯತ್ಯಾಸವಿದೆ. ಸಾವಿರಾರು ಅಗ್ನಿವರ್ಣರು* ಕಾಲವಾದ ಮೇಲೆ ಒಬ್ಬ ರಾಮಚಂದ್ರನು ಜನಿಸಿದನು. ಅನೇಕ ರಾಜರು ಚಂಡಾಶೋಕನ ಜೀವನವನ್ನು ನಮಗೆ ತೋರುವರು. ಧರ್ಮಾಶೋಕರು ಅತಿ ವಿರಳ ! ಪ್ರಜೆಗಳ ಪ್ರಾಣದಂತೆ ಇದ್ದ ಅಕ್ಷರನಂತಹ ರಾಜರಿಗಿಂತ ಪ್ರಜೆಗಳ ರಕ್ತವನ್ನು ಹೀರಿ ಜೀವಿಸುತ್ತಿದ್ದ ಔರಂಗಜೇಬನಂತಹ ರಾಜರೇ ಹೆಚ್ಚು.</p>
<p>ದೇವತೆಗಳಂತಹ ರಾಜರುಗಳಾದ ಯುಧಿಷ್ಠಿರ, ರಾಮಚಂದ್ರ, ಧರ್ಮಾಶೋಕ ಮತ್ತು ಅಕ್ಷರ್ ಇವರ ನ್ಯಾಯಬದ್ದ ಆಳ್ವಿಕೆಯಲ್ಲಿ ಪ್ರಜೆಗಳು ಸುರಕ್ಷಿತರಾಗಿದ್ದರು ಮತ್ತು ಸಮೃದ್ಧಿಯನ್ನು ಅನುಭವಿಸಿದರು. ಇಂತಹ ರಾಜರುಗಳು ಪ್ರಜೆಗಳನ್ನು ತಂದೆಯಂತೆ ನೋಡಿಕೊಂಡರು. ಆದರೆ ಯಾವಾಗಲೂ ಒಬ್ಬ ವ್ಯಕ್ತಿಗೆ ಇನ್ನೊಬ್ಬನು ಉಣಿಸುತ್ತಿದ್ದರೆ ಆ ವ್ಯಕ್ತಿಯ ಕೈ ಉಣ್ಣುವ ಸಾಮರ್ಥವನ್ನೇ ಕಳೆದುಕೊಳ್ಳುತ್ತದೆ. ಎಲ್ಲ ರೀತಿಯಿಂದಲೂ ಇತರರಿಂದ ರಕ್ಷಿಸಲ್ಪಟ್ಟ ವ್ಯಕ್ತಿಯ ಸ್ವರಕ್ಷಣಾ ಸಾಮರ್ಥ ಕುಂಠಿತವಾಗುತ್ತದೆ. ಅತ್ಯಂತ ಬಲಶಾಲಿಯಾದ ಯುವಕನೂ, ಅವನ ತಂದೆತಾಯಿಗಳು ಅವನನ್ನು ಮಗುವಿನಂತೆಯೆ ಸಲಹುತ್ತಿದ್ದರೆ, ಮಗುವಿನಂತೆಯೆ ಉಳಿಯುತ್ತಾನೆ. ಪ್ರಜೆಗಳನ್ನು ರಕ್ಷಿಸುವ ಮತ್ತು ಸಾಕುವ ಎಲ್ಲ ಜವಾಬ್ದಾರಿಯನ್ನು ಹೊತ್ತಿರುವ ದೇವತಾ ಸಮಾನರಾದ ರಾಜರಿಂದ ಯಾವಾಗಲೂ ಆಳಲ್ಪಡುವ ಪ್ರಜೆಗಳಿಗೆ ಸ್ವಂತ ಆಳ್ವಿಕೆಯ ತತ್ವವನ್ನು ಅರ್ಥಮಾಡಿಕೊಳ್ಳುವ ಅವಕಾಶವೇ ದೊರೆಯುವುದಿಲ್ಲ. ಪ್ರತಿಯೊಂದಕ್ಕೂ ರಾಜರನ್ನೇ ಆಶ್ರಯಿಸಿ, ಜನಸಾಮಾನ್ಯರು ತಮ್ಮ ಹಿತ ಅಥವಾ ಆತ್ಮರಕ್ಷಣೆಗೆ ಸ್ವಲ್ಪವೂ</p>
<p>*ಅಗ್ನಿವರ್ಣ ಸೂರ್ಯವಂಶದ ರಾಜ. ಅತಿ ವಿಷಯಲಾಲಸೆಯಿಂದ ಅಂತಃಪುರ ದಿಂದ ಹೊರಕ್ಕೆ ಬರುತ್ತಿರಲಿಲ್ಲ. ಹೆಚ್ಚು ಭೋಗದ ಪರಿಣಾಮವಾಗಿ ಕ್ಷಯ ರೋಗಕ್ಕೆ ತುತ್ತಾಗಿ ಕಾಲವಾದನು.</p>

<!-- 349-5/0469-->

<p>ಪ್ರಯತ್ನಪಡದೇ ಇದ್ದರೆ ಅಂತಹ ಜನಾಂಗದಲ್ಲಿ ಅಂತರ್ಗತವಾಗಿರುವ ಶಕ್ತಿ ಕ್ರಮೇಣ ನಶಿಸುವುದು. ಇಂತಹ ಪರಾಧೀನತೆ ಮತ್ತು ಅನ್ಯರಕ್ಷಣೆಗೆ ಒಳಗಾದ ಸ್ಥಿತಿ ಮುಂದುವರಿದರೆ ಜನಾಂಗದ ನಾಶಕ್ಕೆ ಕಾರಣವಾಗುವುದು. ಅಂತಹ ಜನಾಂಗದ ಅಳಿವು ಹತ್ತಿರದಲ್ಲೇ ಇರುವುದು.</p>
<p>ಮಹಾಋಷಿಗಳ ದೈವೀಪ್ರಭೆಯ ಪರಿಣಾಮವಾಗಿ ಬಂದ ಜ್ಞಾನವನ್ನು ಒಳಗೊಂಡ ಶಾಸ್ತ್ರಗಳ ನಿಯಮಾನುಸಾರ ದೇಶದ ಸರ್ಕಾರ ಎಲ್ಲಿ ಆಳಲ್ಪಡುತ್ತಿದೆಯೋ, ಅಲ್ಲಿ ಅವಿಚ್ಛಿನ್ನವಾಗಿ ದೀನರು, ಶ್ರೀಮಂತರು, ಪಂಡಿತರು, ಪಾಮರರು, ರಾಜರು ಮತ್ತು ಪ್ರಜೆಗಳು ಸೌಖ್ಯವಾಗಿ ಇರುವರು ಎಂದು ಯುಕ್ತಿಪೂರ್ವಕವಾಗಿ ನಿರ್ಣಯಿಸಬಹುದು. ಆದರೆ ಎಷ್ಟು ಮಟ್ಟಿಗೆ ಆ ನಿಯಮಗಳು ಆಚರಣೆಯಲ್ಲಿತ್ತು ಅಥವಾ ಎಷ್ಟು ಸಾಧ್ಯ ಎಂಬುದನ್ನು ಆಗಲೇ ನೋಡಿದೆವು ! ಶಾಸನಕಾರ್ಯದಲ್ಲಿ ಶಾಸಿತ ಗಣದ ಅಭಿಪ್ರಾಯ ಮುಖ್ಯ ಎಂಬುದು ಪಾಶ್ಚಾತ್ಯ ದೇಶಗಳಲ್ಲಿ ಘೋಷಣಾ ವಾಕ್ಯಗಳಾಗಿವೆ. ಇವರ ಇತ್ತೀಚಿನ ಅಭಿವ್ಯಕ್ತಿ ಅಮೆರಿಕಾ ಸರ್ಕಾರದ ಸಿಡಿಲಿನಂತಹ ಧ್ವನಿಯಲ್ಲಿ ಈ ದೇಶದ ಪ್ರಜೆಗಳ ಸರ್ಕಾರ, ಪ್ರಜೆಗಳಿಂದ, ಪ್ರಜೆಗಳ ಹಿತಕ್ಕಾಗಿ'' ಎಂಬ ಘೋಷಣೆಯಲ್ಲಿ ಪ್ರತಿಧ್ವನಿತವಾಗಿದೆ. ಇದು ಪುರಾತನ ಭರತಖಂಡದಲ್ಲಿ ಇರಲೇ ಇಲ್ಲವೆಂದು ಸಂಪೂರ್ಣವಾಗಿ ಹೇಳುವುದಕ್ಕೆ ಆಗುವುದಿಲ್ಲ. ಗ್ರೀಕ್ ಪ್ರಯಾಣಿಕರು ಮತ್ತು ಇತರರು ಈ ದೇಶದಲ್ಲಿ ಹಲವು ಸ್ವತಂತ್ರ ರಾಜ್ಯಗಳು ಹರಡಿರುವುದನ್ನು ಕಂಡರು. ಬೌದ್ಧರ ಸಾಹಿತ್ಯದಲ್ಲಿ ಕೂಡ ಇದಕ್ಕೆ ಸಂಬಂಧಪಟ್ಟ ವಿಷಯಗಳು ಇವೆ. ಈಗಲೂ ಕೂಡ ಭರತಖಂಡದಲ್ಲಿ ಹಲವು ಕಡೆ ಇರುವ ಗ್ರಾಮ ಪಂಚಾಯಿತಿಯಲ್ಲಿ ಸ್ವತಂತ್ರ ಸರ್ಕಾರದ ಬೀಜ ಇದ್ದಿತು ಎನ್ನುವುದಕ್ಕೆ ಯಾವ ಸಂದೇಹವೂ ಇಲ್ಲ. ಆದರೆ ಬೀಜವು ಬೀಜದ ಸ್ಥಿತಿಯಲ್ಲಿಯೆ ಇದ್ದಿತು. ಬೀಜವನ್ನು ನೆಲಕ್ಕೆ ಹಾಕಿದರೂ ಅದು ಮರವಾಗಿ ಬೆಳೆಯಲಿಲ್ಲ. ಸ್ವತಂತ್ರ ಸರ್ಕಾರದ ಭಾವನೆ, ಗ್ರಾಮ ಪಂಚಾಯಿತಿಯ ಭ್ರೂಣ ಸ್ಥಿತಿಯನ್ನು ಮೀರಿ ಹೋಗಲಿಲ್ಲ, ಹೆಚ್ಚಾಗಿ ಸಮಾಜದಲ್ಲಿ ಹರಡಲಿಲ್ಲ. ಧಾರ್ಮಿಕ ಸಂಘಗಳಲ್ಲಿ, ಬೌದ್ಧ ಭಿಕ್ಷುಗಳ ಮಠಗಳಲ್ಲಿ, ಸ್ವಯಮಾಡಳಿತ ಸಂಪೂರ್ಣವಾಗಿ ವಿಕಾಸವಾಗಿತ್ತು ಎಂದು ತೋರುವುದಕ್ಕೆ ಸಾಕಾದಷ್ಟು ನಿದರ್ಶನ ಗಳಿವೆ. ಈಗಲೂ ನಾಗ ಸಂನ್ಯಾಸಿಗಳ ಗುಂಪಿನಲ್ಲಿ ಪಂಚಾಯಿತಿಯ ರೀತಿ ಮತ್ತು ಸ್ವಯಮಾಡಳಿತ ನಿಯಮಗಳು ಹೇಗೆ ವ್ಯವಹಾರದಲ್ಲಿವೆ ಎಂಬುದನ್ನು ನೋಡಿದಾಗ ವಿಸ್ಮಿತರಾಗುವೆವು. “ಪಂಚಾಯಿತಿಗೆ ಎಷ್ಟು ಗೌರವ! ತನ್ನ ಗುಂಪಿನೊಳಗೆ ಪ್ರತಿಯೊಬ್ಬ ನಾಗ ಸಂನ್ಯಾಸಿಯೂ ತನ್ನ ವೈಯಕ್ತಿಕ ಹಕ್ಕನ್ನು ಎಷ್ಟು ಪರಿಣಾಮಕಾರಿಯಾಗಿ ಉಪಯೋಗಿಸಬಹುದು ! ಎಷ್ಟು ಅದ್ಭುತವಾದ ವ್ಯವಸ್ಥಾ ಶಕ್ತಿಯ ಪ್ರಯೋಗ ಮತ್ತು ಏಕಮುಖವಾದ ಕಾರ್ಯತತ್ಪರತೆ ಅವರಲ್ಲಿತ್ತು ! - ಬೌದ್ಧ ಧರ್ಮದ ಪ್ರಾಬಲ್ಯದಲ್ಲಿ ದೇಶವೆಲ್ಲ ಅದರ ಪ್ರಭಾವಕ್ಕೆ ಒಳಗಾದಾಗ ಪುರೋಹಿತರ ಶಕ್ತಿ ಕ್ಷೀಣಿಸಿತು. ಕ್ಷತ್ರಿಯರ ಶಕ್ತಿ ಮೇಲಾಯಿತು. ಬೌದ್ಧ ಭಿಕ್ಷುಗಳು ಸರ್ವತ್ಯಾಗಿಗಳು. ಪ್ರಪಂಚ ವ್ಯವಹಾರಕ್ಕೆ ಗಮನ ಕೊಡದೆ ಮನೆಯಿಲ್ಲದೆ ಮಠಗಳಲ್ಲಿ ವಾಸ ಮಾಡುತ್ತಿದ್ದರು. ಶಾಪ ಅಥವಾ ಮಂತ್ರ ಪ್ರಯೋಗದ ಮೂಲಕ ರಾಜನನ್ನು</p>

<!-- 349-5/0470-->
<p>ತಮ್ಮ ಅಧೀನದಲ್ಲಿ ಇಟ್ಟುಕೊಳ್ಳುವ ಇಚ್ಛೆಯಾಗಲೀ, ಪ್ರಯತ್ನವಾಗಲೀ ಅವರಲ್ಲಿ ಇರಲಿಲ್ಲ. ಅಂತಹ ಇಚ್ಛೆಯ ಅವಶೇಷವೇನಾದರೂ ಇನ್ನೂ ಸ್ವಲ್ಪವಿದ್ದರೂ ಅದು ನೆರವೇರುವುದಕ್ಕೆ ಸಾಧ್ಯವೇ ಇರಲಿಲ್ಲ. ಏಕೆಂದರೆ ಬೌದ್ಧ ಧರ್ಮವು ಆಹುತಿಯನ್ನು ಸ್ವೀಕರಿಸುವ ದೇವತೆಗಳ ಸಿಂಹಾಸನವನ್ನು ಕದಲಿಸಿ ಅವರನ್ನು ಸ್ವರ್ಗಧಾಮದಿಂದ ಉರುಳಿಸಿತು. ದೇವತೆಗಳ ಬ್ರಹ್ಮ ಅಥವಾ ಇಂದ್ರ ಪದವಿಗಿಂತ ಬುದ್ಧನದು ಉತ್ತಮ ಪದವಿ. ಬ್ರಹ್ಮ ಮತ್ತು ಇಂದ್ರರು ಮಾನವ ದೇವನಾದ ಬುದ್ಧನ ಪಾದತಲದಲ್ಲಿ ಪ್ರಾರ್ಥಿಸಲು ತಮ್ಮಲ್ಲಿ ಸ್ಪರ್ಧಿಸುವವರು. ಪ್ರತಿಯೊಬ್ಬ ಮಾನವನಿಗೂ ಬುದ್ಧನ ಸ್ಥಿತಿಯನ್ನು ಪಡೆಯುವುದಕ್ಕೆ ಅಧಿಕಾರವಿದೆ. ಈ ಜನ್ಮದಲ್ಲಿಯೇ ಎಲ್ಲರಿಗೂ ಅದಕ್ಕೆ ಅವಕಾಶವಿದೆ. ದೇವತೆಗಳು ಕೆಳಗೆ ಇಳಿದ ಮೇಲೆ, ಅದರ ಪರಿಣಾಮವಾಗಿ ದೇವತೆಗಳ ಆಧಾರವನ್ನು ಅವಲಂಬಿಸಿದ್ದ ಪುರೋಹಿತರ ಮೇಲೆ ಮಾಯವಾಯಿತು.</p>
<p>ಮುಂದೆ, ಪುರೋಹಿತನ ಕೈಯಲ್ಲಿ ರಾಜ್ಯಾಧಿಕಾರವೆಂಬ ಪ್ರಚಂಡ ಯಜ್ಞಾಶ್ವದ ಲಗಾಮು ಇಲ್ಲದೆ ಇದ್ದುದರಿಂದ ಅದು ಸ್ವತಂತ್ರವಾಗಿ ತನ್ನ ಇಚ್ಛಾನುಸಾರ, ಎಲ್ಲಿ ಬೇಕಾದರೂ ಅಲೆಯಬಹುದಾಗಿತ್ತು. ಈ ಕಾಲದಲ್ಲಿ ಅಧಿಕಾರದ ಕೇಂದ್ರ, ಯಜುರ್ವೇದದ ರೀತಿ ಯಜ್ಞ ಮಾಡುತ್ತ ಸಾಮ ಮಂತ್ರಗಳನ್ನು ಉಚ್ಚರಿಸುತ್ತಿದ್ದ ಪುರೋಹಿತರ ಕೈಯಲ್ಲಿ ಆಗಲೀ ಅಥವಾ ಪ್ರತ್ಯೇಕವಾಗಿ ಚಿಕ್ಕ ಚಿಕ್ಕ ಸ್ವತಂತ್ರ ರಾಜ್ಯಗಳನ್ನು ಆಳುತ್ತಿದ್ದ ಕ್ಷತ್ರಿಯರ ಹತ್ತಿರವಾಗಲೀ ಇರಲಿಲ್ಲ. ಭರತಖಂಡದ ಒಂದು ಮೂಲೆಯಿಂದ ಮತ್ತೊಂದು ಮೂಲೆಯವರೆಗೆ ಸಾಗರ ಪರಿಯಂತರವೂ ನಿರಾತಂಕ ವಾಗಿ ಹಬ್ಬಿದ್ದ ವಿಶಾಲವಾದ ರಾಜ್ಯವನ್ನು ಆಳುತ್ತಿದ್ದ ಸಾರ್ವಭೌಮರ ಕೈಯಲ್ಲಿತ್ತು, ಅಧಿಕಾರದ ಕೇಂದ್ರ. ಈ ಕಾಲದ ನಾಯಕರು ವಿಶ್ವಾಮಿತ್ರ ಮತ್ತು ವಸಿಷ್ಠರಲ್ಲ, ಸಾರ್ವಭೌಮರಾದ ಚಂದ್ರಗುಪ್ತ, ಧರ್ಮಾಶೋಕ ಮುಂತಾದವರು. ಬೌದ್ಧರ ಕಾಲದಲ್ಲಿ ಭರತಖಂಡದ ಸಿಂಹಾಸನವನ್ನು ಏರಿ, ದೇಶವನ್ನು ಪ್ರಗತಿಯ ಶಿಖರಕ್ಕೆ ಕೊಂಡೊಯ್ಯು, ಸಾರ್ವಭೌಮರಂತೆ ಆಳಿದಂತಹ ರಾಜರು ಹಿಂದೆಂದೂ ಇರಲಿಲ್ಲ. ಈ ಯುಗದ ಅಂತ್ಯದ ಲಕ್ಷಣಗಳೆಂದರೆ ರಜಪೂತ ಶಕ್ತಿ ಭಾರತೀಯ ರಂಗದ ಮೇಲೆ ಬಂದುದು ಮತ್ತು ಆಧುನಿಕ ಹಿಂದೂ ಧರ್ಮದ ಉದಯ. ಬೌದ್ಧರ ಪ್ರಾಬಲ್ಯ ಕುಗ್ಗಿದ ನಂತರ ಮೇಲೆದ್ದ ರಾಜಪುತ್ರರ ಶಕ್ತಿಯ ಕಾಲದಲ್ಲಿ, ಸಾರ್ವಭೌಮ ಅಧಿಕಾರದ ರಾಜದಂಡ ಕೆಳಗೆ ಉರುಳಿ ಸಾವಿರಾರು ಚೂರುಗಳಾಗಿ ಹೋಯಿತು. ಶಕ್ತಿಹೀನ ಸಣ್ಣ ಸಣ್ಣ ರಾಜರು ಆಳತೊಡಗಿದರು. ಈ ಸಮಯದಲ್ಲಿ ಬ್ರಾಹ್ಮಣರ ಶಕ್ತಿ ಸ್ವಲ್ಪ ಚೇತರಿಸಿಕೊಂಡಿತು. ಹಿಂದಿನಂತೆ ಅರಸರ ಪ್ರತಿಕಕ್ಷಿಯಂತೆ ಅಲ್ಲ, ಅರಸರ ಅಧಿಕಾರಕ್ಕೆ ಬೆಂಬಲವಾಗಿ,</p>
<p>ಈ ವಿಪ್ತವದಲ್ಲಿ, ವೈದಿಕ ಕಾಲದಲ್ಲಿ ಅತ್ಯುಚ್ಚ ಪದವಿಗಾಗಿ ಪುರೋಹಿತ ಮತ್ತು ಕ್ಷತ್ರಿಯರಲ್ಲಿ ಮೊದಲಾದ ಅನವರತ ಹೋರಾಟ, ಜೈನ ಮತ್ತು ಬೌದ್ಧರ ಕಾಲದಲ್ಲಿ ತನ್ನ ಪರಾಕಾಷ್ಠೆಯನ್ನು ಮುಟ್ಟಿ, ಆಗ ಎಲ್ಲ ಕಾಲಕ್ಕೂ ಮಾಯವಾಗಿತ್ತು. ಬಲಾಡ್ಯರಿಬ್ಬರೂ ಒಬ್ಬರಿಗೆ ಒಬ್ಬರು ಸ್ನೇಹಿತರು. ಆದರೆ ರಾಜರಲ್ಲಿ, ಹಿಂದಿನ ಕಾಲದ ವೀರಕ್ಷಾತ್ರಯೋಧರ ತೇಜಸ್ಸಾಗಲೀ, ಬ್ರಾಹ್ಮಣರಲ್ಲಿ ಬ್ರಹ್ಮ ತೇಜಸ್ಸಾಗಲೀ ಇರಲಿಲ್ಲ.</p>

<!-- 349-5/0471-->

<p>ಇಬ್ಬರೂ ತಮ್ಮ ನೈಜಶಕ್ತಿಯನ್ನು ಕಳೆದುಕೊಂಡಿದ್ದರು. ನಿರೀಕ್ಷಿಸಿದಂತೆ ಈ ಎರಡು ಶಕ್ತಿಗಳ ಸಮ್ಮೇಳನ ಪರಸ್ಪರ ಸ್ವಾರ್ಥವನ್ನು ತೃಪ್ತಿಪಡಿಸಿ ಕೊಳ್ಳುವುದರಲ್ಲೇ ನಿರತವಾಗಿ, ತಮ್ಮ ಸಾಮಾನ್ಯ ವಿರೋಧಿಗಳನ್ನು, ಅದರಲ್ಲಿಯೂ ಬೌದ್ಧರನ್ನು, ಸಮೂಲವಾಗಿ ನಾಶಮಾಡುವುದು ಮುಂತಾದ ಕೆಲಸಗಳಲ್ಲಿ ಉದ್ಯುಕ್ತವಾಗಿ, ಅಧೋಗತಿಗೆ ಇಳಿಯಿತು. ಇಂತಹ ಶಕ್ತಿ, ಸಮ್ಮೇಳನದ ಪರಿಣಾಮವಾಗಿ, ಜನಸಾಮಾನ್ಯರ ರಕ್ತ ಹೀರುವುದು, ಮತ್ತೊಬ್ಬರ ಆಸ್ತಿಯನ್ನು ಹಾಳುಮಾಡುವುದು, ಮುಂತಾದ ದುರಾಚಾರಗಳಲ್ಲಿ ನಿರತರಾಗಿ, ಹಿಂದಿನ ಕಾಲದ ರಾಜರು ಮಾಡುತ್ತಿದ್ದ ರಾಜಸೂಯ ಮುಂತಾದ ವೈದಿಕ ಯಜ್ಞಗಳನ್ನು ವೃಥಾ ಅನುಕರಿಸಲು ಪ್ರಯತ್ನಪಟ್ಟು, ಅವುಗಳನ್ನು ವಿಚಿತ್ರ ಅಪಹಾಸ್ಯಕ್ಕೆ ಈಡು ಮಾಡಿದರು. ಪರಿಣಾಮವಾಗಿ ಅವರು ಪರೋಪಜೀವಿಗಳ ಪರಿವಾರ ಮತ್ತು ದಾಸಾನುದಾಸರಂತೆ ವರ್ತಿಸುವ ಹೊಗಳು ಭಟರಿಂದ ಆವೃತರಾಗಿ ತಮ್ಮ ಸ್ವಾತಂತ್ರ್ಯವನ್ನು ನೀಗಿಕೊಂಡರು. ಮಂತ್ರ ತಂತ್ರಗಳ ಆಡಂಬರದಿಂದ ಕೂಡಿದ ಪಾರವಿಲ್ಲದ ವಾಕ್ ಜಾಲದಲ್ಲಿ ಸಿಕ್ಕಿ, ಪಶ್ಚಿಮದಿಂದ ಬಂದ ಮಹಮ್ಮದೀಯ ಧಾಳಿಕಾರರಿಗೆ ಸುಲಭವಾಗಿ ಬಲಿಯಾದರು.</p>
<p>ವೇದಗಳ ಕಾಲದಿಂದಲೂ ಬಹಳ ಕಾಲದವರೆಗೆ ಕ್ಷತ್ರಿಯರೊಂದಿಗೆ ಮೇಲ್ಕೆಗಾಗಿ ಪುರೋಹಿತರ ಹೋರಾಟ ನಡೆಯುತ್ತಿದ್ದಿತು. ಕ್ಷತ್ರಿಯರ ಮೇಲಿನ ವಿರೋಧವನ್ನು ಭಗವಾನ್ ಶ್ರೀಕೃಷ್ಣ ತನ್ನ ಅತಿಮಾನುಷ ಪ್ರತಿಭೆಯ ಸಹಾಯದಿಂದ ತಾನು ಬದುಕಿರುವ ಪರಿಯಂತರವೂ ತಾತ್ಕಾಲಿಕವಾಗಿಯಾದರೂ ತಡೆಗಟ್ಟಿದನು. ಬ್ರಾಹ್ಮಣ ಶಕ್ತಿ ಜೈನ ಮತ್ತು ಬೌದ್ಧರ ಕ್ರಾಂತಿಕಾಲದಲ್ಲಿ ಬಹುಪಾಲು ಕಾರ್ಯಕ್ಷೇತ್ರದಿಂದ ಮರೆಯಾಯಿತು; ಇಲ್ಲವೇ ತನ್ನ ವಿರೋಧ ಧರ್ಮಗಳ ಅಡಿಯಾಳಾಗಿ ನಿತ್ರಾಣವಾಗಿ ಜೀವಿಸಿತು. ಮಿಹಿರ ಮತ್ತು ಇತರ ವಂಶಗಳ ಆಳ್ವಿಕೆಯ ಕಾಲದಲ್ಲಿ ರಜಪೂತರ ಶಕ್ತಿ ತಲೆಯೆತ್ತಿದಾಗ ಬಾಹಣ ಶಕಿ, ಕಳೆದು ಹೋದ ತನ ಗೌರವವನ್ನು ಪಡೆಯುವುದಕ್ಕೆ ಕೊನೆಯಬಾರಿ ಪ್ರಯತ್ನಿಸಿತು. ಶ್ರೇಷ್ಠತೆಯನ್ನು ಸ್ಥಾಪಿಸುವ ಈ ಪ್ರಯತ್ನದಲ್ಲಿ, ಮಧ್ಯ ಏಷ್ಯಾದಿಂದ ಹೊಸದಾಗಿ ಬಂದ ಕ್ರೂರ ಬರ್ಬರ ಜನರ ಪದತಳದಲ್ಲಿ ಬ್ರಾಹ್ಮಣ ಶಕ್ತಿಯು ತನ್ನ ಬಾಳನ್ನು ಮಾರಿಕೊಂಡು, ಅವರ ಅಡಿಯಾಳಾಯಿತು. ಅವರನ್ನು ಮೆಚ್ಚಿಸುವುದಕ್ಕಾಗಿ ಅವರ ಹೀನ ಆಚಾರ ವ್ಯವಹಾರವನ್ನು ಭರತ ಖಂಡದಲ್ಲಿ ಜಾರಿಗೆ ತಂದಿತು. ಏನೂ ತಿಳಿಯದ ಪರದೇಶೀಯರನ್ನು ಸುಲಭವಾಗಿ ಮೋಸ ಪಡಿಸುವುದರಲ್ಲಿ ಮಾತ್ರ ನಿರತವಾದ ಆ ಬ್ರಾಹ್ಮಣ ಶಕ್ತಿಯು ಹೊಸ ಹೊಸ ಮಂತ್ರ ತಂತ್ರಗಳ ಆಧಾರದಿಂದ ವಿಚಿತ್ರವಾದ ಆಚಾರ ವ್ಯವಹಾರಗಳನ್ನು ಆಚರಣೆಗೆ ತಂದಿತು. ಹೀಗೆ ಮಾಡಿದುದರ ಪರಿಣಾಮವಾಗಿ, ತನ್ನ ಹಿಂದಿನ ಧರ್ಮ, ಶಕ್ತಿ, ಸತ್ವ, ಬಹಳ ಹಿಂದಿನಿಂದಲೂ ಅನುಷ್ಠಾನದಲ್ಲಿದ್ದ ಸತ್ಚಾರಿತ್ರ್ಯ ಇವನ್ನೆಲ್ಲಾ ಕಳೆದುಕೊಂಡಿತು. ಹೀಗೆ ಆರ್ಯಾವರ್ತವನ್ನೆಲ್ಲಾ ಅತಿ ದುಷ್ಟವಾದ, ಅತಿ ಘೋರವಾದ, ಅತಿ ಹೇಯವಾದ ಹೀನ ಆಚಾರಗಳ ಆಳವಾದ, ವಿಶಾಲವಾದ, ಜಲದ ಸುಳಿಯಂತೆ ಮಾಡಿದರು. ಇಂತಹ ಅಸಹ್ಯಕರವಾದ ಮೂಢನಂಬಿಕೆಯ ಆಚಾರವನ್ನು ಪ್ರೋತ್ಸಾಹಿಸಿದುದರ ಪರಿಣಾಮವಾಗಿ ತನ್ನ ಆತ್ಮಶಕ್ತಿಯನ್ನು ಕಳೆದುಕೊಂಡು ದುರ್ಬಲರಲ್ಲಿ ಅತಿ ದುರ್ಬಲವಾಯಿತು. ಪಶ್ಚಿಮ</p>

<!-- 349-5/0472-->
<p>ದಿಂದ ಬಂದ ಮಹಮ್ಮದೀಯ ಧಾಳಿಯ ಪ್ರಚಂಡ ಮಾರುತದ ಹೊಡೆತಕ್ಕೆ ನೂರಾರು ಚೂರುಗಳಾಗಿ ಒಡೆದು ನಾಶವಾದುದರಲ್ಲಿ ಆಶ್ಚರ್ಯವೇನಿದೆ? ಆ ದೊಡ್ಡ ಬ್ರಾಹ್ಮಣ ಶಕಿ, ನೆಲಸಮವಾಯಿತು. ಯಾರಿಗೆ ಗೊತ್ತು ಅದು ಏನಾದರೂ ಮತೊ ಮೆ. ಏಳುವುದೊ ? - ಮಹಮ್ಮದೀಯರ ಆಳ್ವಿಕೆಯಲ್ಲಿ ಪುರೋಹಿತ ಶಕ್ತಿಯ ಜೀರ್ಣೋದ್ಧಾರ ಅತಿ ದುಸ್ಸಾಧ್ಯವಾಯಿತು. ಮಹಮ್ಮದ್ ಪೈಗಂಬರನೇ ಎಲ್ಲಾ ಬಗೆಯ ಪುರೋಹಿತರಿಗೂ ವಿರೋಧಿಯಾಗಿದ್ದನು. ಇದನ್ನು ಸಂಪೂರ್ಣ ನಿರ್ಮೂಲ ಮಾಡಲು ಹಲವು ಬಗೆಯ ವಿಧಿ ಮತ್ತು ನಿಷೇಧಗಳನ್ನು ಜಾರಿಗೆ ತಂದನು. ಮಹಮ್ಮದೀಯರ ಆಳ್ವಿಕೆಯಲ್ಲಿ ರಾಜನೇ ಮುಖ್ಯ ಪುರೋಹಿತನಾದನು. ಅವನೇ ಧರ್ಮಗುರು. ಅವನು ಸಾರ್ವಭೌಮನಾದ ಮೇಲೆ ಮಹಮ್ಮದೀಯ ಜಗತ್ತಿನಲ್ಲಿ ಎಲ್ಲಾ ವಿಷಯಗಳಿಗೂ ತಾನೇ ಶ್ರೇಷ್ಠ ಅಧಿಕಾರಿಯಾಗುವೆನೆಂದು ಬಯಸಿದ್ದನು. ಮಹಮ್ಮದೀಯರಿಗೆ ಯಹೂದ್ಯರು ಅಥವಾ ಕೈಸ್ತರು ಅತಿದೋಷಕ್ಕೆ ಗುರಿಯಾಗಿರಲಿಲ್ಲ. ಅವರನ್ನು ಅಲ್ಪ ಶ್ರದ್ಧಾಳುಗಳೆಂದು ತಿಳಿದಿದ್ದರು. ಆದರೆ ಹಿಂದೂ ಹಾಗಲ್ಲ. ಅವರ ದೃಷ್ಟಿಗೆ ಹಿಂದೂ ವಿಗ್ರಹಾರಾಧಕ, ದ್ವೇಷ ಪಾತ್ರನಾದ ಕಾಫಿರನಾಗಿದ್ದನು. ಆದಕಾರಣವೆ ಹಿಂದು ಈ ಜನ್ಮದಲ್ಲಿ ಕೊಲೆಗೆ ಅರ್ಹನು, ಮರಣಾನಂತರ ನರಕ ಕಾದುಕುಳಿತಿದೆ ಅವನಿಗೆ. ಈ ಕಾಫಿರರ ಆಧ್ಯಾತ್ಮಿಕ ಗುರುಗಳಾದ ಪುರೋಹಿತರಿಗೆ, ಮಹಮ್ಮದೀಯ ದೊರೆಗಳು ಹೆಚ್ಚು ಕೃಪೆದೋರುವುದು ಎಂದರೆ ಕೊನೆಗಾಲವನ್ನು ಎದುರು ನೋಡುತ್ತ ಸುಮ್ಮನೆ ಜೀವನವನ್ನು ಸಾಗಿಸುವುದಕ್ಕೆ ಅವಕಾಶ ಕೊಡುವುದು ಮಾತ್ರವಾಗಿತ್ತು. ಪುನಃ, ಕೆಲವು ವೇಳೆ, ಇದು ಕೂಡ ದಯೆಯ ಮೇರೆಯನ್ನು ಮಾರಿಹೋಗಿದೆಯೆಂದು ಯೋಚಿಸು ತ್ತಿದ್ದರು ! ಯಾವುದಾದರೂ ಒಬ್ಬ ದೊರೆಯ ಧಾರ್ಮಿಕ ಉತ್ಸಾಹ ಅಸಾಧಾರಣ ವಾಗಿದ್ದರೆ ಕಾಫಿರ ಹತ್ಯೆಯ ದೊಡ್ಡ ಯಜ್ಞಕ್ಕೆ ತಕ್ಷಣವೇ ಅಣಿಯಾಗುತ್ತಿತ್ತು !</p>
<p>ಒಂದು ಕಡೆ ಅನ್ಯಧರ್ಮ ಮತ್ತು ಆಚಾರ ವ್ಯವಹಾರಗಳನ್ನು ಅನುಸರಿಸುತ್ತಿದ್ದ ಅರಸರ ಕೈಯಲ್ಲಿ ರಾಜ್ಯಾಧಿಕಾರವಿತ್ತು. ಮತ್ತೊಂದು ಕಡೆ ಸಮಾಜವನ್ನು ಅಂಕೆಯಲ್ಲಿಟ್ಟು ಅದಕ್ಕೆ ಶಾಸನವನ್ನು ವಿಧಿಸುವ ಮುಖ್ಯಾಧಿಕಾರ ಸಂಪೂರ್ಣವಾಗಿ ಪುರೋಹಿತರ ಕೈಯಿಂದ ಬಿಟ್ಟು ಹೋಗಿತ್ತು. ಕೊರಾನ್ ಮತ್ತು ಅದರ ನಿಯಮಗಳು ಮನು ಮತ್ತಿತರ ಧರ್ಮಶಾಸ್ತ್ರಗಳ ಸ್ಥಾನವನ್ನು ಪಡೆದವು, ಪಾರ್ಸಿ ಮತ್ತು ಅರಬ್ಬಿ ಭಾಷೆಗಳಿಗಾಗಿ ಸಂಸ್ಕೃತ ತನ್ನ ಸ್ಥಾನವನ್ನು ಬಿಟ್ಟುಕೊಟ್ಟಿತು. ಸಂಸ್ಕೃತ ಭಾಷೆ ಸೋತು ಅವಹೇಳನಕ್ಕೆ ಗುರಿಯಾದ ಹಿಂದೂಗಳ ಧಾರ್ಮಿಕ ಗ್ರಂಥ ಮತ್ತು ಅದಕ್ಕೆ ಸಂಬಂಧಪಟ್ಟ ವಿಷಯಗಳ ಎಲ್ಲೆಯೊಳಗೆ ಮಾತ್ರ ಜೀವಿಸಿರಬೇಕಾಯಿತು. ಆದಕಾರಣ ಅಂದಿನಿಂದ ಅನಾದರಕ್ಕೆ ಗುರಿಯಾದ ಪುರೋಹಿತರ ಹತ್ತಿರ ಅನಿಶ್ಚಿತ ಸ್ಥಿತಿಯಲ್ಲಿ ಸಂಸ್ಕೃತಭಾಷೆ ಜೀವಿಸತೊಡಗಿತು. ಬ್ರಾಹ್ಮಣಶಕ್ತಿಯ ಅವಶಿಷ್ಟವಾದ ಪುರೋಹಿತನಾದರೋ, ಕೊನೆಗೆ ಜೀವನೋಪಾಯಕ್ಕಾಗಿ ಅಷ್ಟೇನು ಪ್ರಾಮುಖ್ಯವಲ್ಲದ ಮದುವೆ ಮುಂತಾದುವನ್ನು ಮಾಡಿಸುವ ಪುರೋಹಿತನ ಕೆಲಸಕ್ಕೆ ಕೈಹಾಕಬೇಕಾಯಿತು. ಅದು ಕೂಡ ಮಹಮ್ಮದೀಯ ಆಳರಸರ ಕೃಪಾದೃಷ್ಟಿಯಿಂದ ಒಪ್ಪಿಗೆ ಪಡೆದಿದ್ದರೆ ಮಾತ್ರ.</p>

<!-- 349-5/0473-->

<p>- ವೇದ ಮತ್ತು ಅದಕ್ಕೆ ಸಂಬಂಧಪಟ್ಟ ಕಾಲದಲ್ಲಿ, ಪುರೋಹಿತನ ಅಧಿಕಾರದ ಬಲಪ್ರಯೋಗದಿಂದ ಅರಸರ ಅಧಿಕಾರಕ್ಕೆ ತಲೆ ಎತ್ತಲಾಗಲಿಲ್ಲ. ಬೌದ್ದರ ಕಾಲದಲ್ಲಿ ಆ ಧರ್ಮದ ಪರಿಣಾಮವಾಗಿ ಬ್ರಾಹ್ಮಣಶಕ್ತಿ ಕೆಳಗೆ ಬಿದ್ದಾಗ, ಭರತಖಂಡದಲ್ಲಿ ರಾಜರ ಅಧಿಕಾರ ತನ್ನ ಶಿಖರವನ್ನು ಮುಟ್ಟಿತು ಎಂಬುದನ್ನು ನೋಡಿದೆವು. ಬೌದ್ದರ ಅವನತಿ ಮತ್ತು ಮಹಮ್ಮದೀಯರ ಚಕ್ರಾಧಿಪತ್ಯದ ಸ್ಥಾಪನೆಯ ಕಾಲದ ಮಧ್ಯದಲ್ಲಿ ಕ್ಷಾತ್ರಶಕ್ತಿ ಭರತಖಂಡದ ರಾಜಪುತ್ರರ ಮೂಲಕ ತಲೆ ಎತ್ತಲು ಯತ್ನಿಸಿ, ಅದು ಹೇಗೆ ತನ್ನ ಪ್ರಯತ್ನದಲ್ಲಿ ವಿಫಲವಾಯಿತು ಎಂಬುದನ್ನು ನೋಡಿದೆವು. ಈ ಸೋಲಿನ ಮೂಲದಲ್ಲಿ ವೈದಿಕ ಪುರೋಹಿತ ವರ್ಗದವರು, ತಮ್ಮ ಹಿಂದಿನ ಯಾಗ ಯಜ್ಞಾದಿಗಳ ದಿನವನ್ನು ಪುನಃ ಸ್ಥಾಪನೆ ಮಾಡುವ ಅದೇ ಹಳೆಯ ಪ್ರಯತ್ನವನ್ನು ಕೂಡ ನೋಡಬಹುದು. ಮಹಮ್ಮದೀಯ ಅರಸರಿಗೆ ಬ್ರಾಹ್ಮಣರ ಶಕ್ತಿಯನ್ನು ತುಳಿದು ಮೌರ್ಯ, ಗುಪ್ತ, ಆಂಧ್ರ, ಕ್ಷತ್ರಪರ ಕಾಲದ ಸಾರ್ವಭೌಮರ ಗತವೈಭವವನ್ನು ಬಹುಮಟ್ಟಿಗೆ ಪುನಃ ಸ್ಥಾಪಿಸುವುದಕ್ಕೆ ಸಾಧ್ಯವಾಯಿತು. ಪುರೋಹಿತ ಶಕ್ತಿಯನ್ನು ಕುಮಾರಿಲ, ಶಂಕರ, ರಾಮಾನುಜ ಮುಂತಾದ ಮಹಾತ್ಮರು ಪುನಃ ಸ್ಥಾಪಿಸುವುದಕ್ಕೆ ಪ್ರಯತ್ನ ಪಟ್ಟರು. ಅದು ಕೆಲವು ಕಾಲ ರಾಜಪುತ್ರರ ಖಡ್ಗಧಾರೆಯ ಸಹಾಯಪಡೆದು, ತಮ್ಮ ವಿರೋಧಿಗಳಾದ ಜೈನ ಮತ್ತು ಬೌದ್ಧರು ಕೆಳಗುರುಳಿದ ಮೇಲೆ ಪುನಃ ಜೀವಿಸುವುದಕ್ಕೆ ಪ್ರಯತ್ನಪಟ್ಟು ಮಹಮ್ಮದೀಯರ ಆಳ್ವಿಕೆಯಲ್ಲಿ ಎಚ್ಚರವರಿಯದ ಗಾಢನಿದ್ರೆಯಲ್ಲಿ ಬೀಳುವಂತೆ ಆಯಿತು. ಈ ಕಾಲದಲ್ಲಿ ಹಗೆತನ ರಾಜರಿಗೆ ಮತ್ತು ಪುರೋಹಿತರಿಗಲ್ಲ, ಒಬ್ಬ ರಾಜರಿಗೆ ಮತ್ತೊಬ್ಬರೊಂದಿಗೆ ವಿರೋಧ. ಈ ಕಾಲದ ಅಂತ್ಯದಲ್ಲಿ ಹಿಂದೂ ಶಕ್ತಿಯು ಪುನಃ ತಲೆಯೆತ್ತಿದಾಗ ಮಹಾರಾಷ್ಟ್ರ ಮತ್ತು ಸಿಬ್ಬರ ಸಹಾಯದಿಂದ ಹಿಂದೂಧರ್ಮ ಸ್ವಲ್ಪಮಟ್ಟಿಗೆ ಪುನಃ ಉದ್ದಾರವಾಯಿತು. ಈ ಜೀರ್ಣೋದ್ದಾರದ ಸಮಯದಲ್ಲಿ ಹೆಚ್ಚು ಪುರೋಹಿತರ ಪಾರುಪತ್ಯ ಕಾಣುವುದಿಲ್ಲ. ಇದಕ್ಕೆ ಪ್ರತಿಯಾಗಿ ಯಾರಾದರು ಬ್ರಾಹ್ಮಣರನ್ನು ಒಬ್ಬರು ತಮ್ಮ ಪಂಗಡಕ್ಕೆ ಸೇರಿಸಿಕೊಂಡಾಗ ಎಲ್ಲರೆದುರಿಗೆ ಅವರು ತಮ್ಮ ಹಿಂದಿನ ಬ್ರಾಹ್ಮಣ ಚಿಹ್ನೆಯನ್ನು ತೊರೆದು ತಮ್ಮ ಪಂಗಡದ ಚಿಹ್ನೆಯನ್ನು ಸ್ವೀಕರಿಸುವಂತೆ ಬಲಾತ್ಕರಿಸಲ್ಪಟ್ಟರು. ಹೀಗೆ ಎರಡು ಶಕ್ತಿಗಳಿಗೂ ಬಹಳಕಾಲ ಕ್ರಿಯೆ ಪ್ರತಿಕ್ರಿಯೆಗಳಾಗಿ ಭರತಖಂಡದಲ್ಲಿ ಕೊನೆಗೆ ರಾಜರು ಹೊರಗಿನಿಂದ ಬಂದ ಅನ್ಯ ಧರ್ಮಾನುಯಾಯಿಗಳ ಸಾರ್ವಭೌಮತ್ವದಲ್ಲಿ ಹಲವು ಶತಮಾನಗಳವರೆಗೆ ಆಶ್ರಿತರಾಗಿ ಅವರ ಇಚ್ಛೆಗೆ ಅಧೀನರಾಗಿದ್ದರು. ಮಹಮ್ಮದೀಯರ ಆಳ್ವಿಕೆಯ ಕೊನೆಗಾಲದಲ್ಲಿ ಮತ್ತೊಂದು ಸಂಪೂರ್ಣ ಹೊಸ ಶಕ್ತಿ ಕಾರ್ಯಕ್ಷೇತ್ರದಲ್ಲಿ ತಲೆದೋರಿ ಕ್ರಮೇಣ ಭಾರತೀಯ ಜಗತ್ತಿನಲ್ಲಿ ತನ್ನ ಪ್ರಭಾವವನ್ನು ಬೀರತೊಡಗಿತು.</p>
<p>ಈ ಶಕ್ತಿ ಅತಿ ನೂತನವಾದುದು. ಭಾರತೀಯರಿಗೆ ಇದರ ಸ್ವಭಾವ ಮತ್ತು ಕೆಲಸ ಮಾಡುವ ರೀತಿ ತುಂಬಾ ನವೀನವಾದುದು. ಇದರ ಉಗಮ ಕಲ್ಪನಾತೀತ. ಈ ಶಕ್ತಿಯನ್ನು ಮಿಾರಿಸಲು ಅಸದಳ. ಇಲ್ಲಿಯವರೆಗೆ ಅದು ಎಲ್ಲಾ ಅಧಿಕಾರವನ್ನು ಚಲಾಯಿಸುತ್ತಿದ್ದರೂ ಈ ಶಕ್ತಿಯ ರಹಸ್ಯ ಅಲ್ಪ ಮಂದಿ ಭಾರತೀಯರಿಗೆ ಮಾತ್ರ</p>

<!-- 349-5/0474-->
<p>ಗೊತ್ತಿದೆ. ಇಂಗ್ಲೆಂಡ್ ದೇಶವು ಭರತಖಂಡವನ್ನು ಆಕ್ರಮಿಸಿದ್ದನ್ನು ಕುರಿತು ನಾವು ಈಗ ಮಾತನಾಡುತ್ತಿರುವೆವು.</p>
<p>ಬಹಳ ಹಿಂದಿನ ಕಾಲದಿಂದಲೂ ಭರತಖಂಡವು ವಿಶೇಷ ಐಶ್ವರ್ಯ ಮತ್ತು ದವಸಧಾನ್ಯಗಳ ಉಗ್ರಾಣ ಎಂಬ ಕೀರ್ತಿ ಹರಡಿ, ಬಲಾಢರಾದ ಹಲವು ಪರದೇಶೀಯರಲ್ಲಿ ಇದನ್ನು ಜಯಿಸಬೇಕೆಂಬ ಆಸೆಯನ್ನು ಪ್ರಚೋದಿಸಿತು. ನಿಜವಾಗಿಯೂ ಪದೇ ಪದೇ ಪರದೇಶೀಯರು ಭರತಖಂಡವನ್ನು ಜಯಿಸಿರುವರು. ಹಾಗಾದರೆ ಆಂಗ್ಲೀಯರ ಭರತಖಂಡದ ಆಕ್ರಮಣ ಹಿಂದೂಗಳಿಗೆ ಅಪರಿಚಿತವಾದುದು, ಹೊಸದು ಎಂದು ಏತಕ್ಕೆ ಹೇಳಬೇಕು?</p>
<p>ಪುರಾತನ ಕಾಲದಿಂದಲೂ ಅತ್ಯಂತ ಶಕ್ತಿಶಾಲಿಯಾದ ಚಕ್ರವರ್ತಿಯು ಕೂಡ, ಧರ್ಮಕೋಶಕ್ಕೆ ಒಡೆಯನಾದ, ಲೌಕಿಕ ಆಸೆಗಳನ್ನು ತ್ಯಜಿಸಿದ, ಆಧ್ಯಾತ್ಮಿಕ ಮಂತ್ರಶಕ್ತಿಯಿಂದ ಸಜ್ಜಿತನಾದ ತ್ಯಾಗಿಯು ಕೊಡುವ ಶಾಪಕ್ಕೆ ಕಂಪಿಸುತ್ತಿದ್ದುದನ್ನು ಭರತಖಂಡವು ನೋಡಿತ್ತು. ಕೇಸರಿಯ ಮುಂದೆ ಕುರಿಯ ಮಂದೆ ಹೇಗೋ ಹಾಗೆ ಆಳರಸರ ಎದುರಿಗೆ ಪ್ರಜೆಗಳು ಬಾಗಿ, ಭಯೋತ್ಪಾದಕ ಅಸ್ತ್ರ ಶಸ್ತ್ರ ಸೇನೆಗಳಿಂದ ಸಜ್ಜಿತರಾದ ಸರ್ವಶಕ್ತರಾದ ರಾಜರ ಆಣತಿಯನ್ನು ಮೌನವಾಗಿ ಪರಿಪಾಲಿಸು ತಿದ್ದುದನ್ನು ಕೂಡ ಭರತಖಂಡ ನೋಡಿತ್ತು. ವೈಶ್ಯರು, ಅವರು ಎಷ್ಟೇ ಧನಿಕರಾಗಲಿ, ಭಯಭರಿತರಾಗಿ, ರಾಜನಿಗೆ ಮಾತ್ರವಲ್ಲ ರಾಜಮನೆತನಕ್ಕೆ ಸೇರಿದ ಯಾರಿಗಾದರೂ ಗುಲಾಮರಂತೆ ಮಂಡಿಯ ಮೇಲೆ ಬಾಗಿ ನಿಲ್ಲುತ್ತಿದ್ದರು. ಅಂತಹ ವೈಶ್ಯರು ವ್ಯಾಪಾರ ಮಾಡಬೇಕೆಂದು ಒಟ್ಟುಗೂಡಿ ನದಿಗಳನ್ನೂ, ಸಮುದ್ರಗಳನ್ನೂ ದಾಟಿ ಹೋಗಿ, ತಮ್ಮ ಜಾಣತನ ಮತ್ತು ಐಶ್ವರದ ಸಹಾಯದಿಂದ ಕ್ರಮವಾಗಿ ಹಿಂದೂ ಮತ್ತು ಮಹಮ್ಮದೀಯ ರಾಜರನ್ನು ತಮ್ಮ ಕಡೆಗೆ ಸೆಳೆದುಕೊಂಡರು. ಕೊನೆಗೆ ಕ್ರಮೇಣ ಅವರನ್ನು ಮರುಳುಗೊಳಿಸಿ ತಮ್ಮ ಕೈಗೊಂಬೆಗಳನ್ನಾಗಿ ಮಾಡಿಕೊಂಡರು. ಇಷ್ಟು ಮಾತ್ರವಲ್ಲ, ಆಳರಸರ ಸಹಾಯವನ್ನು ಕೊಂಡುಕೊಂಡು ಅವರ ಅಸ್ತ್ರ, ಶಸ್ತ್ರ, ಧೈರ್ಯ, ಯುದ್ಧ ಶಕ್ತಿಗಳನ್ನು ತಮ್ಮ ಜನರ ಐಶ್ವರವನ್ನು ಹೆಚ್ಚಿಸಿಕೊಳ್ಳುವುದಕ್ಕೆ ಉಪಯೋಗಿಸಿಕೊಂಡರು. ಈ ದೃಶ್ಯವು ಭಾರತೀಯರಿಗೆ ಸಂಪೂರ್ಣವಾಗಿ ಹೊಸದಾಗಿತ್ತು. ಆ ದೇಶದಲ್ಲಿ ಕವಿ ಸಾರ್ವಭೌಮನೊಬ್ಬನು ತನ್ನ ಸ್ಫೂರ್ತಿದಾಯಕ ಶೈಲಿಯಲ್ಲಿ ಗರ್ವಿತ ಶ್ರೀಮಂತನನ್ನು ಅಲ್ಲಗಳೆದ ಸಾಧಾರಣ ಮನುಷ್ಯನಿಗೆ ಶ್ರೀಮಂತನಿಂದ ಹೀಗೆ ಹೇಳಿಸುವನು: 'ತೊಲಗು ಆಚೆ ಕೆಲಸಕ್ಕೆ ಬಾರದವನೆ, ಶ್ರೀಮಂತನನ್ನು ಅಲ್ಲಗಳೆಯುವಷ್ಟು ಸಾಹಸ ಮಾಡಿದೆಯ?” ಇಂತಹ ದೇಶದಲ್ಲಿ ಅಂತಹ ಶ್ರೇಷ್ಠ ಶ್ರೀಮಂತರ ವಂಶಾನುಯಾಯಿಗಳು ಬಹಳ ಬೇಗನೆ ಭರತಖಂಡಕ್ಕೆ ಈಸ್ಟ್ ಇಂಡಿಯಾ ಕಂಪನಿಯ (ಕೆಲವು ವರ್ತಕರ ಸಂಘದ) ಆಶ್ರಯದಲ್ಲಿ ಸೇವಕರಂತೆ ಬರುವುದಕ್ಕೆ ಒಪ್ಪಿಕೊಳ್ಳುತ್ತಿದ್ದರು. ಅಷ್ಟೇ ಅಲ್ಲ. ಅದೇ ಮಾನವ ಆಕಾಂಕ್ಷೆಯ ಚರಮ ಸೀಮೆ ಎಂದೂ ಭಾವಿಸಿದ್ದರು. ಭಾರತೀಯರಿಗೆ ನಿಜವಾಗಿಯೂ ಇದೊಂದು ನವೀನ ದೃಶ್ಯ. ಹಿಂದೆ ಎಂದೂ ಇದನ್ನು ಅವರು ಕಂಡಿರಲಿಲ್ಲ.</p>

<!-- 349-5/0475-->

<p>- ಮಾನವನಲ್ಲಿ ಇರುವ ಸತ, ರಜಸ್ಸು, ತಮೋಗುಣಗಳಿಗೆ ಅನುಸಾರವಾಗಿ, ಎಲ್ಲಾ ನಾಗರಿಕ ಜಗತ್ತಿನಲ್ಲಿಯೂ ಎಲ್ಲಾ ಕಾಲದಲ್ಲಿಯೂ ಬ್ರಾಹ್ಮಣ ಕ್ಷತ್ರಿಯ ವೈಶ್ಯ ಶೂದ್ರರೆಂಬ ನಾಲ್ಕು ವರ್ಣಗಳು ಇರುವುವು. ಕಾಲ ಪ್ರಭಾವದಿಂದ ಅವರ ಸಂಖ್ಯೆ ಮತ್ತು ಶಕ್ತಿ ಆಯಾ ದೇಶ ಮತ್ತು ಕಾಲವನ್ನು ಅನುಸರಿಸಿಕೊಂಡು ಹೋಗುವುವು. ಕೆಲವು ದೇಶಗಳಲ್ಲಿ ಒಂದು ವರ್ಣದ ಸಂಖ್ಯೆ ಅಥವಾ ಅದರ ಪ್ರಭಾವ, ಉಳಿದ ವರ್ಣಗಳಿಗಿಂತ ಬಲಾಡ್ಯವಾಗಿರಬಹುದು. ಆದರೆ ಜಗದ ಇತಿಹಾಸವನ್ನು ಲಕ್ಷವಿಟ್ಟು ಓದಿದರೆ ಪ್ರಕೃತಿ ನಿಯಮಕ್ಕೆ ಅನುಸಾರವಾಗಿ ಬ್ರಾಹ್ಮಣ ಕ್ಷತ್ರಿಯ ವೈಶ್ಯ ಶೂದ್ರರು ಎಲ್ಲಾ ಸಮಾಜಗಳಲ್ಲಿಯೂ ಒಬ್ಬರಾದ ಮೇಲೆ ಒಬ್ಬರು ಜಗತ್ತನ್ನು ಆಳುತ್ತಿರುವರು ಎಂದು ಕಾಣುವುದು. - ಚೀನ, ಸುಮೇರಿಯ, ಬ್ಯಾಬಿಲೋನಿಯ, ಈಜಿಪ್ಟ್, ಚಾಲ್ವಿಯಾ, ಆರ್ಯಾವರ್ತ, ಇರಾನ್, ಯೆಹೂದಿ, ಅರಬ್ಬಿ, ಮುಂತಾದ ದೇಶದಲ್ಲೆಲ್ಲ ಸಮಾಜದ ಶ್ರೇಷ್ಠ ನಾಯಕತ್ವವೂ ಅವರ ಇತಿಹಾಸದ ಪ್ರಥಮದಲ್ಲಿ ಪುರೋಹಿತರ ಅಥವಾ ಬ್ರಾಹ್ಮಣರ ಕೈಯಲ್ಲಿದ್ದಿತು. ಎರಡನೆಯ ಕಾಲದಲ್ಲಿ ಆಳಿದವರು ಕ್ಷತ್ರಿಯರು: ಅಂದರೆ ನಿರಂಕುಶ ಪ್ರಭುತ್ವ, ಅಥವಾ ಅಲ್ಪಸಂಖ್ಯೆಯ ಜನರ ಆಧಿಪತ್ಯ, ಇಂಗ್ಲೆಂಡ್ ಪ್ರಮುಖ ಪಾತ್ರವನ್ನು ವಹಿಸುತ್ತಿರುವ ಆಧುನಿಕ ಪಾಶ್ಚಾತ್ಯ ದೇಶಗಳಲ್ಲಿ, ಸಮಾಜವನ್ನು ನಿಗ್ರಹಿಸುವ ಶಕ್ತಿ ಪ್ರಥಮತಃ ವ್ಯಾಪಾರದಿಂದ ಶ್ರೀಮಂತರಾದ ವರ್ತಕರ ಕೈಯಲ್ಲಿರುವುದು. ಪ್ರಾಚೀನ ಕಾಲದ ಟ್ರಾಯ್ ಮತ್ತು ಕಾರ್ತೆಜ್ ದೇಶಗಳು ಮತ್ತು ವೆನಿಸ್ ಮುಂತಾದ ಈಚಿನ ವಾಣಿಜ್ಯ ರಾಷ್ಟ್ರಗಳು, ತುಂಬಾ ಬಲಾಢವಾಗಿದ್ದರೂ ಅವುಗಳಲ್ಲಿ ನಿಜವಾಗಿಯೂ ಯಥಾರ್ಥವಾದ ವೈಶ್ಯಶಕ್ತಿ ಜಾಗ್ರತವಾಗಿರಲಿಲ್ಲ. ಸರಿಯಾಗಿ ಹೇಳಬೇಕಾದರೆ ರಾಜಸಂತತಿಯವರಿಗೆ ಮಾತ್ರ ಅಂದಿನ ಕಾಲದ ವ್ಯಾಪಾರದ ವಿಶಿಷ್ಟ ಹಕ್ಕು ಇತ್ತು. ಸಾಧಾರಣ ಜನರನ್ನೂ ಅವರ ಆಳುಗಳನ್ನೂ ತಮ್ಮಲ್ಲಿ ಕೆಲಸಕ್ಕೆ ಸೇರಿಸಿಕೊಂಡು ವ್ಯಾಪಾರದಿಂದ ಬರುವ ಲಾಭವನ್ನೆಲ್ಲ ತಾವೇ ಸ್ವಾಧೀನ ಪಡಿಸಿಕೊಳ್ಳುತ್ತಿದ್ದರು. ಇಂತಹ ಕೆಲವರಲ್ಲದೆ ರಾಜ್ಯಾಡಳಿತಕ್ಕೆ ಸಂಬಂಧಪಟ್ಟ ವಿಷಯದಲ್ಲಿ ಭಾಗಿಯಾಗಲು ಅಥವಾ ತಮ್ಮ ಅಭಿಪ್ರಾಯವನ್ನು ವ್ಯಕ್ತಪಡಿಸಲು ಉಳಿದವರಿಗೆ ಅಧಿಕಾರವಿರಲಿಲ್ಲ. ಈಜಿಪ್ಟ್ ಮುಂತಾದ ಅತಿ ಪುರಾತನ ದೇಶಗಳಲ್ಲಿ ಪುರೋಹಿತರಿಗೆ ಎಲ್ಲೂ ಕೆಲವು ಕಾಲ ಮಾತ್ರ ನಿರಂಕುಶ ಅಧಿಕಾರವಿತ್ತು. ಅನಂತರ ಪುರೋಹಿತ ಶಕ್ತಿಯು ರಾಜರ ಅಧೀನವಾಗಿ ಅದಕ್ಕೆ ಸಹಾಯಕವಾಗಿ ನಿಂತಿತು. ಚೀಣ ದೇಶದಲ್ಲಿ ಕನ್‌ಫೂಶಿಯಸ್ಸಿನ ಪ್ರತಿಭೆಯಿಂದ ಕೇಂದ್ರೀಕೃತವಾದ ರಾಜಶಕ್ತಿಯು ಇಪ್ಪತೈದು ಶತಮಾನಗಳಿಂದಲೂ ಹೆಚ್ಚು ಕಾಲ ಪುರೋಹಿತರನ್ನು ನಿಗ್ರಹಿಸಿ ಅವರಿಗೆ ಮಾರ್ಗದರ್ಶಕವಾಗಿತ್ತು. ಕಳೆದ ಎರಡು ಶತಮಾನಗಳಿಂದ ಸಂಪೂರ್ಣವಾಗಿ ತಮ್ಮಲ್ಲಿಯೇ ಮಗ್ನರಾದ ಲಾಮಾಗಳು ರಾಜಮನೆತನಕ್ಕೆ ಧಾರ್ಮಿಕ ಗುರುಗಳಾಗಿದ್ದರೂ ಎಲ್ಲಾ ವಿಧದಲ್ಲಿಯೂ ಚೈನಾ ಸಾರ್ವಭೌಮನಿಗೆ ಅಧೀನರಾಗಿ ಕಾಲಹರಣ ಮಾಡಬೇಕಾಗಿದೆ.</p>
<p>ಭರತಖಂಡದಲ್ಲಿ ಕ್ಷಾತ್ರಶಕ್ತಿಯು ಪೌರೋಹಿತ ಶಕ್ತಿಯನ್ನು ಗೆದ್ದು ನಿರಾತಂಕವಾದ ಆಳ್ವಿಕೆಯನ್ನು ಸಾರಿದುದು, ಉಳಿದ ಹಿಂದಿನ ನಾಗರಿಕ ಜನಾಂಗಗಳು ಅದನ್ನು ಸಾಧಿಸಿ</p>

<!-- 349-5/0476-->
<p>ಬಹಳ ಕಾಲ ಆದ ಮೇಲೆ. ಆದಕಾರಣವೆ ಭಾರತೀಯ ಸಾರ್ವಭೌಮತ್ವವು ಚೀನ ಈಜಿಪ್ಟ್ ಬ್ಯಾಬಿಲೋನಿಯಾ ಮುಂತಾದ ಚಕ್ರಾಧಿಪತ್ಯಗಳು ಸ್ಥಾಪಿತವಾಗಿ ಬಹಳ ದಿನಗಳಾದ ಮೇಲೆ ಅಸ್ತಿತ್ವಕ್ಕೆ ಬಂದಿತು. ಯಹೂದ್ಯರಲ್ಲಿ ಮಾತ್ರ ಕ್ಷಾತ್ರಶಕ್ತಿ ಪೌರೋಹಿತ ಶಕ್ತಿಯ ಮೇಲೆ ತನ್ನ ನಿರಂಕುಶ ಅಧಿಕಾರವನ್ನು ಸ್ಥಾಪಿಸಲು ವಿಶ್ವಪ್ರಯತ್ನ ಪಟ್ಟರೂ ಕೊನೆಗೆ ಸೋಲಬೇಕಾಯಿತು. ಯಹೂದ್ಯರಲ್ಲಿ ವೈಶ್ಯರೂ ಕೂಡ ರಾಜಾಧಿಕಾರವನ್ನು ಪಡೆಯಲಿಲ್ಲ. ಪುರೋಹಿತ ಬಂಧನದಿಂದ ಪಾರಾಗಲು ಯತ್ನಿಸಿದ ಜನಸಾಮಾನ್ಯರು ಕ್ರೈಸ್ತಧರ್ಮ ಮುಂತಾದ ದೇಶದ ಒಳಗೆ ಇರುವ ವಿರೋಧ ಧರ್ಮಗಳ ಹಾವಳಿಗೆ ಸಿಕ್ಕಿ ನಾಶವಾದರು. ಇಲ್ಲವೆ ಹೊರಗಿನ ಪ್ರಚಂಡ ರೋಮಿನ ಆಘಾತಕ್ಕೆ ಸಿಕ್ಕಿ ನುಚ್ಚು ನೂರಾದರು. - ಹೇಗೆ ಹಿಂದಿನ ಕಾಲದಲ್ಲಿ ಪುರೋಹಿತ ಶಕ್ತಿಯು ಅಧಿಕಾರಕ್ಕಾಗಿ ಬಹಳ ಕಾಲ ಹೋರಾಡಿದರೂ, ಕೊನೆಗೆ ಹೆಚ್ಚು ಬಲಾಡ್ಯರಾದ ರಾಜರಿಗೆ ಸೋಲಬೇಕಾಯಿತೊ, ಹಾಗೆಯೇ ಆಧುನಿಕ ಕಾಲದಲ್ಲಿ ನವಜಾಗ್ರತ ವೈಶ್ಯಶಕ್ತಿಯ ಪ್ರಚಂಡ ಆಘಾತದ ಎದುರಿಗೆ, ಹಲವು ರಾಜ ಕಿರೀಟಗಳು ತಿರೆಯನ್ನು ಚುಂಬಿಸಬೇಕಾಯಿತು. ಹಲವು ರಾಜ ದಂಡಗಳು ಎಂದೆಂದಿಗೂ ನುಚ್ಚು ನೂರಾದುವು. ಎಲ್ಲೋ ಕೆಲವು ನಾಗರಿಕ ರಾಷ್ಟ್ರಗಳಲ್ಲಿ ಮಾತ್ರ ತಮ್ಮ ಅಧಿಕಾರವನ್ನು ಚಲಾಯಿಸಿ ರಾಜವೈಭವವನ್ನು ಪ್ರದರ್ಶಿಸಲು ಅವಕಾಶ ಸಿಕ್ಕಿರುವ ಕೆಲವು ರಾಜರು, ಕೇವಲ ಉಪ್ಪು, ಎಣ್ಣೆ, ಸಕ್ಕರೆ, ಮದ್ಯ, ಮುಂತಾದುವನ್ನು ವಿಕ್ರಯಮಾಡಿ ಬೇಕಾದಷ್ಟು ಐಶ್ವರ್ಯವನ್ನು ಗಳಿಸಿದ ವೈಶ್ಯ ಬಲದ ಸಹಾಯದ ಮೇಲೆ ನಿಂತಿರುವರು. ಚಿತ್ತಾಕರ್ಷಕವಾದ ಚಮತ್ಕಾರವಾದ ಬಾಹ್ಯಾಡಂಬರಗಳಿರುವುದು ನಿಜವಾಗಿಯೂ ಆಳುತ್ತಿರುವ ವೈಶ್ಯರ ವೈಭವವನ್ನು ಸಾರುವ ಸಾಧನವಾಗಿ ಮಾತ್ರ.</p>
<p>ಯಾವ ಪ್ರಚಂಡ ನವಜಾಗ್ರತ ವೈಶ್ಯಶಕ್ತಿಯ ಆಣತಿಯಂತೆ ಕ್ಷಣದಲ್ಲಿ ವಿದ್ಯುತ್ ಶಕ್ತಿಯು ಸಮಾಚಾರವನ್ನು ಪ್ರಪಂಚದ ಒಂದು ಮೂಲೆಯಿಂದ ಮತ್ತೊಂದು ಮೂಲೆಗೆ ಒಯ್ಯುವುದೊ, ಯಾರ ರಾಜಮಾರ್ಗವು ಪರ್ವತೋಪಮ ಅಲೆಗಳಿಂದ ಕೂಡಿದ ವಿಶಾಲವಾದ ಸಾಗರವೋ, ಯಾರ ಇಚ್ಚಾ ಪ್ರಕಾರ ಪದಾರ್ಥಗಳು ಬಹಳ ಸುಲಭದಲ್ಲಿ ಒಂದು ಕಡೆಯಿಂದ ಮತ್ತೊಂದು ಕಡೆಗೆ ಸಾಗಿಸಲ್ಪಡುವುವೊ, ಯಾರ ಆಜ್ಞೆಗೆ ಅತಿ ಬಲಿಷ್ಠನಾದ ಸಾರ್ವಭೌಮನೂ ಕೂಡ ನಡುಗುವನೋ, ಅಂತಹ ಸರ್ವತೋ ವಿಜಯಿಯಾದ ವೈಶ್ಯಶಕ್ತಿಯೆಂಬ ಮಹಾ ಅಲೆಯ ನೆತ್ತಿಯ ಮೇಲೆ, ಗಂಭೀರ ಆಂಗ್ಲೆಯ ಸಿಂಹಾಸನವು ವೈಭವಯುಕ್ತವಾಗಿ ಮಂಡಿಸಿರುವುದು. - ಆಂಗ್ಲೀಯರು ಇಂಡಿಯಾ ದೇಶವನ್ನು ಆಕ್ರಮಿಸಿದ ರೀತಿ ನಾವು ಬಾಲ್ಯದಿಂದಲೂ ಕೇಳಿದ್ದಂತೆ ಜೀಸಸ್ ಅಥವಾ ಬೈಬಲ್ಲಿನ ಜಯವಲ್ಲ, ಅಥವಾ ಮೊಗಲರು ಮತ್ತು ಪಠಾಣರು ಅದನ್ನು ಜಯಿಸಿದ ರೀತಿಯೂ ಅಲ್ಲ. ಏಸುಕ್ರಿಸ್ತ, ಬೈಬಲ್, ಅತಿ ಸುಂದರವಾದ ಅರಮನೆಗಳು, ಗಜ, ಅಶ್ವ, ರಥ, ಪದಾತಿಗಳ ಚಲನೆಗೆ ಕಂಪಿಸುವ ಭೂಮಿ, ದಿಕ್‌ತಟಗಳನ್ನು ತುಂಬುವ ರಣಕಹಳೆ, ತುತ್ತೂರಿ, ತಮ್ಮಟೆಗಳ ರವದ ಹಿಂದೆ ಆಂಗ್ಲದೇಶದ ನಿಜವಾದ ಸಾನ್ನಿಧ್ಯ ಇದ್ದೇ ಇರುವುದು. ಆ ಇಂಗ್ಲೆಂಡಿನ ರಣಪತಾಕೆ</p>

<!-- 349-5/0477-->

<p>ಕಾರ್ಖಾನೆಯ ಹೊಗೆಯ ಕೊಳವಿ, ಅವರ ಸೇನೆ ವರ್ತಕರ ಪಡೆ, ಅವರ ಯುದ್ದ ಕ್ಷೇತ್ರ ಜಗತಿನ ವ್ಯಾಪಾರ ಕೇಂದ್ರಗಳು, ಮಂದಹಾಸದಿಂದ ಕೂಡಿದ ಭಾಗ,ದೇವತಾ ಲಕಿ ಯೇ ಅವರ ರಾಣಿ ! ಆದಕಾರಣವೆ ಆಂಗ್ಲೀಯರಿಂದ ಭರತಖಂಡದ ಆಕ್ರಮಣವು ಎಂದಿಗೂ ನೋಡದಿದ್ದ ಒಂದು ಸೋಜಿಗದ ಸಂಗತಿ. ಇಂತಹ ಹೊಸ ಪ್ರಚಂಡ ಶಕ್ತಿಯ ಘರ್ಷಣದೊಂದಿಗೆ ಭರತಖಂಡದಲ್ಲಿ ಯಾವ ನವಕಾಂತಿ ಬರುವುದೋ ಈ ಕ್ರಾಂತಿಯ ಪರಿಣಾಮವಾಗಿ ಯಾವ ಮಾರ್ಪಾಡುಗಳು ಭರತಖಂಡದ ಭವಿಷ್ಯದಲ್ಲಿ ಕಾದಿವೆಯೋ ಅದನ್ನು ಗತಕಾಲದ ಇತಿಹಾಸದಿಂದ ಊಹಿಸಲೂ ಅಸದಳ.</p>
<p>ಬಾಹ್ಮಣ, ಕ್ಷತ್ರಿಯ, ವೈಶ್ಯ, ಶೂದ್ರರು, ಪರಾಯ ಕ್ರಮದಲ್ಲಿ, ಪ್ರಪಂಚವನ್ನು ಆಳುವರೆಂದು ಹಿಂದೆಯೇ ನಾನು ಹೇಳಿರುವೆನು. ಪ್ರತಿಯೊಬ್ಬರ ಆಳ್ವಿಕೆಯ ಕಾಲದಲ್ಲಿ ಕೂಡ ಇತರರಿಗೆ ಹಿತಕಾರಿಯಾದ ಕೆಲವು ಕೆಲಸಗಳು ಸಾಧಿಸಲ್ಪಡುತ್ತವೆ, ಮತ್ತೆ ಕೆಲವು ಅವರಿಗೆ ಅಪಾಯಕರವಾದುವು.</p>
<p>ಪೌರೋಹಿತ ಶಕ್ತಿಯ ತಳಹದಿ ಬುದ್ದಿ ಶಕ್ತಿಯ ಮೇಲೆ ನಿಂತಿರುವುದು, ಕಾರ್ಯಶಕ್ತಿಯ ಮೇಲೆ ಅಲ್ಲ. ಆದಕಾರಣವೆ ಪೌರೋಹಿತ್ಯದ ಪ್ರಾಬಲ್ಯದಲ್ಲಿ ಜ್ಞಾನ ಮತ್ತು ಸಾಹಿತ್ಯೋದ್ಯಮಗಳು ಹೆಚ್ಚು ಪ್ರಮುಖವಾದುವು. ಪ್ರತಿಯೊಬ್ಬ ಮಾನವನು ಕೂಡ ಅತೀಂದ್ರಿಯ ಆಧ್ಯಾತ್ಮಿಕ ಜಗತ್ತಿನೊಂದಿಗೆ ಸಂಬಂಧವನ್ನು ಬೆಳೆಸಿ ಅದರಿಂದ ಸಹಾಯವನ್ನು ಪಡೆಯಲು ಕುತೂಹಲಿಯಾಗಿರುವನು. ಜನಸಾಮಾನ್ಯರಿಗೆ ಅಲ್ಲಿಯ ಪ್ರವೇಶ ಅಸಾಧ್ಯ. ತಮ್ಮ ಇಂದ್ರಿಯದ ಮೇಲೆ ಸಂಪೂರ್ಣ ನಿಗ್ರಹವನ್ನು ಪಡೆದ, ಸತ್ಯಗುಣಾದಿ ಸ್ವಭಾವದವರಾದ ಎಲ್ಲೊ ಕೆಲವು ಮಹಾತ್ಮರು ಮಾತ್ರ ಅಭೇದ್ಯವಾದ ಜಡತೆಯ ಕೋಟೆಯನ್ನು ಭೇದಿಸಿ ಅತೀಂದ್ರಯ ವಸ್ತುವನ್ನು ಪ್ರತ್ಯಕ್ಷವಾಗಿ ಸಂದರ್ಶಿಸಲು ಸಾಧ್ಯ. ಅತೀಂದ್ರಿಯ ಜಗತ್ತಿನ ವ್ಯವಹಾರವನ್ನು ತಿಳಿದ ಮಹಾತ್ಮರು ಮಾತ್ರ, ಅಲ್ಲಿಂದ ಸಂದೇಶವನ್ನು ತಂದು ಇತರರಿಗೆ ಬೋಧಿಸುವರು. ಇಂತಹ ಮಹಾತ್ಮರೇ ಪುರೋಹಿತರು, ಪ್ರಥಮ ಮಾರ್ಗದರ್ಶಕರು, ಸಮಾಜದ ಮುಂದಾಳುಗಳು ಮತ್ತು ಕ್ರಿಯೋಜಕರು.</p>
<p>ಪುರೋಹಿತರಿಗೆ ದೇವರ ಪರಿಚಯವಿದೆ. ಅವನೊಂದಿಗೆ ಇವರು ಮಾತ ನಾಡುವರು. ಆದಕಾರಣವೆ ದೇವರಂತೆ ಜನರು ಪುರೋಹಿತನನ್ನು ಪೂಜಿಸುವುದು. ಪ್ರಾಪಂಚಿಕ ಆಲೋಚನೆಯನ್ನು ಅವನು ಗಮನಕ್ಕೆ ತರದೆ ಇರುವುದರಿಂದ ತನ್ನ ಶ್ರಮದಿಂದ ಆಹಾರವನ್ನು ಸಂಪಾದಿಸುವ ಆವಶ್ಯಕತೆ ಅವನಿಗೆ ಇರುವುದಿಲ್ಲ. ದೇವರ ನೈವೇದ್ಯಕ್ಕಾಗಿಯೆ ಅತ್ಯುತ್ತಮವಾದ ಆಹಾರ ಪಾನೀಯವೆಲ್ಲ ಇರುವುದು. ಪ್ರಪಂಚದಲ್ಲಿ ಇಂತಹ ದೇವತೆಗಳ ಪ್ರತ್ಯಕ್ಷ ಪ್ರತಿನಿಧಿಗಳು ಪುರೋಹಿತರು (ಭೂಸುರರು), ಇವರ ಬಾಯಿಯ ಮೂಲಕ ದೇವತೆಗಳು ತಮ್ಮ ಹವಿಸ್ಸನ್ನು ಸ್ವೀಕರಿಸುವರು. ತಿಳಿದೋ ತಿಳಿಯದೆಯೋ ಸಮಾಜವು ಪುರೋಹಿತರಿಗೆ ವಿಶೇಷ ವಿರಾಮವನ್ನು ಕೊಡುವುದು. ಆದಕಾರಣವೆ ಧ್ಯಾನಮುಖನಾಗಿ ಪವಿತ್ರ ಆಲೋಚನೆ ಮಾಡುವುದಕ್ಕೆ ಅವನಿಗೆ ಅವಕಾಶ</p>

<!-- 349-5/0478-->
<p>ದೊರಕುವುದು. ಆದಕಾರಣವೆ ಪುರೋಹಿತರ ಪ್ರಾಬಲ್ಯದಲ್ಲಿ ಮೊದಲು ಜ್ಞಾನ ಮತ್ತು ಧರ್ಮ ಅಭಿವೃದ್ಧಿಯಾಗುವುದು. ರಾಜನೆಂಬ ಭಯಂಕರ ಸಿಂಹ ಒಂದು ಕಡೆ, ಭಯಗ್ರಸ್ತ ಕುರಿಯ ಮಂದೆಯಂತೆ ಇರುವ ಪ್ರಜಾವರ್ಗ ಮತ್ತೊಂದು ಕಡೆ, ಇವರ ಮಧ್ಯದಲ್ಲಿ ಪುರೋಹಿತ ಇರುವನು. ಸಿಂಹದ ನಾಶಕರ ನೆಗೆತವನ್ನು ಪುರೋಹಿತನ ಕೈಯಲ್ಲಿರುವ ಆಧ್ಯಾತ್ಮಿಕ ಶಕ್ತಿದಂಡ ನಿಗ್ರಹಿಸುವುದು. ದ್ರವ್ಯ ಮತ್ತು ಸೇನೆಯಿಂದ ಉನ್ಮತ್ತನಾದ ನಿರಂಕುಶ ಪ್ರಭುವಿನ ದ್ವೇಚ್ಛಾ ಜ್ವಾಲೆಯು ತನಗೆ ವಿರೋಧವಾಗಿ ಬರುವ ಸರ್ವವನ್ನೂ ಭಸ್ಮಿಭೂತ ಮಾಡಬಲ್ಲದು. ದ್ರವ್ಯ ಮತ್ತು ಜನರ ಯಾವ ಆಸೆಯೂ ಇಲ್ಲದೆ, ಆಧ್ಯಾತ್ಮಿಕ ಶಕ್ತಿ ಮಾತ್ರ ತನ್ನ ಬಲವಾಗಿ ಉಳ್ಳ ಪುರೋಹಿತನ ಮಾತೊಂದೆ, ನೀರು ಬೆಂಕಿಯನ್ನು ಆರಿಸುವಂತೆ, ನಿರಂಕುಶ ಪ್ರಭುವಿನ ಸ್ಟೇಚ್ಛಾ ಜ್ವಾಲೆಯನ್ನು ಆರಿಸಬಲ್ಲದು.</p>
<p>ಪುರೋಹಿತರ ಅಭ್ಯುದಯ ಕಾಲವೆ ನಾಗರಿಕತೆಯ ಪ್ರಥಮೋದಯ; ಮೃಗೀಯ ಸ್ವಭಾವವನ್ನು ಮೆಟ್ಟಿನಿಂತ ದೈವೀಸ್ವಭಾವದ ಪ್ರಥಮ ಗೆಲುವು, ಪ್ರಕೃತಿಯ ದಾಸನಾದ, ಮಾಂಸದ ಮುದ್ದೆಯಂತಿರುವ ಮಾನವ ದೇಹದಲ್ಲಿ, ಗುಪ್ತವಾಗಿರುವ ದೈವೀಶಕ್ತಿಯ ಪ್ರಥಮ ಆವಿರ್ಭಾವವನ್ನು ಕಾಣುವೆವು. ಪುರೋಹಿತನು ಜಡ ಮತ್ತು ಆತ್ಮ ಶಕ್ತಿಯ ಪ್ರಥಮ ವಿಮರ್ಶಕನು. ಇಹಲೋಕವು ಪರಲೋಕದೊಡನೆ ಸಂಬಂಧವನ್ನು ಬೆಳೆಸುವುದಕ್ಕೆ ಮೊದಲ ಸಹಾಯಕನು. ಇವನೇ ದೇವನಿಂದ ಮಾನವನಿಗೆ ಬಂದ ಮೊದಲನೆಯ ಓಲೆಕಾರನು; ರಾಜ ಮತ್ತು ಪ್ರಜೆಗಳಿಗೆ ಸಂಬಂಧವನ್ನು ಉಂಟು ಮಾಡಿದ ಸೇತುವೆ. ಸರ್ವಜನರ ಸುಖದ ಮೊದಲ ಅಂಕುರವನ್ನು ತನ್ನ ಆತ್ಮಶಕ್ತಿ, ಜ್ಞಾನ ಮತ್ತು ಧಾರ್ಮಿಕ ಆಸಕ್ತಿ, ತನ್ನ ಜೀವನದ ಮುಖ್ಯ ಪಲ್ಲವಿಯಾದ ತ್ಯಾಗ, ಇವುಗಳು ಮಾತ್ರವಲ್ಲ, ತನ್ನ ದೇಹದ ರಕ್ತವನ್ನು ಕೂಡ ಧಾರೆ ಎರೆದು ಪುರೋಹಿತನು ಪೋಷಿಸಿದನು. ಆದಕಾರಣವೆ ಪ್ರತಿಯೊಂದು ದೇಶದಲ್ಲಿಯೂ ಅವನಿಗೆ ಅಗ್ರಪೂಜೆ, ಆದಕಾರಣವೆ ಅವನ ನೆನಪು ಕೂಡ ನಮಗೆ ಪವಿತ್ರವಾದುದು.</p>
<p>ಇದರಲ್ಲಿ ದೋಷಗಳು ಕೂಡ ಇವೆ. ಜೀವದ ಬೆಳವಣಿಗೆಯ ಜೊತೆಯಲ್ಲಿಯೇ ಮರಣದ ಬೀಜ ಬಿತ್ತಿರುವುದು. ಕತ್ತಲೆ ಮತ್ತು ಬೆಳಕು ಯಾವಾಗಲೂ ಒಟ್ಟಿಗೆ ಇರುತ್ತವೆ. ನಿಜವಾಗಿಯೂ ಕೆಲವು ದೊಡ್ಡ ದೋಷಗಳಿವೆ. ಅವನ್ನು ಸಕಾಲದಲ್ಲಿ ತಡೆಯದೆ ಇದ್ದರೆ ಸಮಾಜಕ್ಕೆ ವಿನಾಶಕಾರಿಯಾಗಿ ಪರಿಣಮಿಸುವುವು. ಜಡವಸ್ತುವಿನ ಮೂಲಕ ಬರುವ ಶಕ್ತಿಯ ಕ್ರಿಯಾ ವಿಶೇಷವು ಸಾರ್ವಜನಿಕರ ಅನುಭವಕ್ಕೆ ರುಚಿಸುವುದು, ಗಂಡುಗೊಡಲಿ, ಕತ್ತಿವರಸೆ, ಬೆಂಕಿ ಅಥವಾ ವಿದ್ಯುತ್ತಿನ ಸುಡುವ ಗುಣ ಇವುಗಳಲ್ಲಿ ಕಾಣುವ ಶಕ್ತಿಯ ಆವಿರ್ಭಾವವನ್ನು ಎಲ್ಲರೂ ನೋಡುವರು. ಇದು ಎಲ್ಲರಿಗೂ ಗೊತ್ತಾಗುವುದು. ಯಾರೂ ಇದನ್ನು ಸಂದೇಹ ಪಡಲಾರರು. ಅದರ ಯಥಾರ್ಥತೆಯನ್ನು ಅನುಮಾನಿಸುವುದಕ್ಕೆ ಲವಲೇಶವೂ ಆಸ್ಪದವಿರುವುದಿಲ್ಲ. ಆದರೆ ಎಲ್ಲಿ ಶಕ್ತಿಯ ಆಧಾರ ಮತ್ತು ಅದರ ಕ್ರಿಯಾಕೇಂದ್ರ ಸಂಪೂರ್ಣ ಮಾನಸಿಕವೋ, ಎಲ್ಲಿ ಶಕ್ತಿ ಕೇವಲ ಕೆಲವು ಶಬ್ದ ವಿಶೇಷಗಳಲ್ಲಿ, ಉಚ್ಚಾರಣಾ ವಿಶೇಷಗಳಲ್ಲಿ, ರಹಸ್ಯಾಕ್ಷರಗಳ ಮಾನಸಿಕ ಜಪ ವಿಶೇಷಗಳಲ್ಲಿ ಅಥವಾ ಇನ್ನು ಕೆಲವು ಇಂತಹ ಮಾನಸಿಕ ರೀತಿ ಮತ್ತು ಪ್ರಯೋಗಗಳಲ್ಲಿ</p>

<!-- 349-5/0479-->

<p>ಮಾತ್ರ ಅಡಗಿರುವುದೋ, ಅಲ್ಲಿ ಬೆಳಕು ನೆರಳಿನೊಂದಿಗೆ ಮಿಶ್ರಿತವಾಗಿರುವುದು. ಅಲ್ಲಿ ಉಬ್ಬರವಿಳಿತಗಳು ಸಾಧಾರಣವಾಗಿ ಅಚಲವಾಗಿರುವ ಶ್ರದ್ದೆಗೆ ಭಂಗತರುವುದು. ಅಲ್ಲಿ ವಸ್ತುವನ್ನು ನಿಜವಾಗಿ ನೋಡಿದಾಗಲೂ ಅಥವಾ ಗ್ರಹಿಸಿದಾಗಲೂ ಕೆಲವು ವೇಳೆ ಅದು ನಡೆಯಿತೆ ಎಂಬ ಅನುಮಾನ ಬರುವುದು. ಮಾನವನಲ್ಲಿರುವ ಅಪಾಯ, ಅಂಜಿಕೆ, ಕೋಪ, ದ್ವೇಷ, ಸೇಡುತೀರಿಸಿಕೊಳ್ಳುವುದು ಮುಂತಾದ ಗುಣಗಳು, ಕಣ್ಣಿಗೆ ಕಾಣುವ ಶಸ್ತ್ರಾಸ್ತ್ರಗಳನ್ನು ಉಪಯೋಗಿಸಿ ತಮ್ಮ ಇಚ್ಛೆಯನ್ನು ಪೂರೈಸಿಕೊಳ್ಳುವುದನ್ನು ತೊರೆದು, ಅದರ ಬದಲು ಸ್ತಂಭನ, ಉಚ್ಚಾಟನ, ವಶೀಕರಣ, ಮಾರಣ ಮುಂತಾದುವನ್ನು ತಂದರೆ, ಸಾಧಾರಣವಾಗಿ ಅಂತಹ ಮೊಬ್ಬು ಜಗದಲ್ಲಿ ವಾಸಿಸುವವನ ಮನಸ್ಸನ್ನು ಅಸ್ಪಷ್ಟವಾದ ಧೂಮಮೇಘ ಆವರಿಸುವುದು. ಅಂತಹ ಮನಸ್ಸಿಗೆ ಸರಳ ಆಚರಣೆ ತೋರುವುದಿಲ್ಲ. ಒಂದು ವೇಳೆ ತೋರಿದರೂ ಅದನ್ನು ವಕ್ರ ಮಾಡುವುದು. ಇವುಗಳ ಅಂತ್ಯ ಪರಿಣಾಮವೆ ಅಪ್ರಾಮಾಣಿಕತೆ, ಹೃದಯ ಹೆಚ್ಚು ಸಂಕುಚಿತವಾಗುವುದು. ಇವುಗಳೆಲ್ಲಕ್ಕಿಂತ ಹೆಚ್ಚು ಅಪಾಯಕರವಾದುದೆ, ಮತ್ತೊಬ್ಬರ ಪ್ರತಿಭೆಯನ್ನು ನೋಡಿ ಕರುಬುವುದರಿಂದ ಉತ್ಪನ್ನವಾದ ಅತಿ ಅಸಹನೆ.</p>
<p>ಪುರೋಹಿತ ಸ್ವಾಭಾವಿಕವಾಗಿ ಹೀಗೆ ಹೇಳಿಕೊಳ್ಳುವನು: 'ದೇವತೆಗಳನ್ನು ಅಧೀನಮಾಡಿಕೊಂಡಿರುವ ಶಕ್ತಿಯನ್ನು ನಾವೇಕೆ ಬಿಟ್ಟುಕೊಡಬೇಕು? ಇದರಿಂದ ಶಾರೀರಿಕ ಮತ್ತು ಮಾನಸಿಕ ರೋಗ ರುಜಿನಗಳ ಮೇಲೆ ಅಧಿಕಾರ ಬಂದಿರುವುದು. ಕಾಣದ ಭೂತಪ್ರೇತ ಪಿಶಾಚಿಗಳ ಸಹಾಯ ನಮಗೆ ಒದಗಿರುವುದು, ಅತಿ ಶ್ರೇಷ್ಠವಾದ ತ್ಯಾಗದ ಬೆಲೆಕೊಟ್ಟು ಇದನ್ನು ಕಷ್ಟದಿಂದ ಗಳಿಸಿರುವೆವು, ಯಾವುದನ್ನು ಪಡೆಯುವುದಕ್ಕೆ ನಮ್ಮ ಐಶ್ವರ್ಯ, ಕೀರ್ತಿ, ಹೆಸರು, ಮತ್ತು ನಮ್ಮ ಐಹಿಕ ಸುಖಭೋಗಗಳನ್ನೆಲ್ಲ ತೊರೆದಿರುವೆವೋ ಅದನ್ನು ನಾವು ಮತ್ತೊಬ್ಬರಿಗೆ ಏತಕ್ಕೆ ಕೊಡಬೇಕು ? ಅದೂ ಅಲ್ಲದೆ ಆ ಶಕ್ತಿ ಸಂಪೂರ್ಣವಾಗಿ ಮಾನಸಿಕವಾದುದು. ಅದನ್ನು ಸಂಪೂರ್ಣ ರಹಸ್ಯ ವಾಗಿಡುವುದಕ್ಕೆ ಬೇಕಾದಷ್ಟು ಅವಕಾಶಗಳಿವೆ ! ಇಂತಹ ಪರಿಸ್ಥಿತಿಯ ಚಕ್ರದಲ್ಲಿ ಸಿಕ್ಕಿ ಮಾನವನ ಸ್ವಭಾವ, ಅನಿವಾರವಾಗಿ ಏನು ಆಗಬೇಕೋ ಅದರಂತೆ ಆಗುವುದು. ಅನವರತವೂ ತನ್ನ ನೈಜತ್ವವನ್ನು ಮರೆಮಾಚುವ ಸ್ವಭಾವದವನಾದುದರಿಂದ ಅತಿ ಸ್ವಾರ್ಥ ಮತ್ತು ಕಾಪಟ್ಯಕ್ಕೆ ತುತ್ತಾಗಿ, ಕೊನೆಗೆ ವಿಷಪೂರಿತ ಪರಿಣಾಮಕ್ಕೆ ಬಲಿಯಾಗುವನು. ಕಾಲಕ್ರಮೇಣ ಗೋಪ್ಯವಾಗಿ ಇಡಬೇಕು ಎಂಬ ಆಸೆಯ ಪರಿಣಾಮ ತನಗೇ ಪ್ರತಿಕೂಲವಾಗಿ ಹಿಂತಿರುಗುವುದು. ಎಲ್ಲಾ ಜ್ಞಾನ ಮತ್ತು ಧರ್ಮಗಳು ಅಭ್ಯಾಸ ಮತ್ತು ವಿಕಾಸಕ್ಕೆ ಅವಕಾಶ ಸಿಕ್ಕದೇ ಇರುವುದರಿಂದ ಪ್ರಾಯಶಃ ನಾಶವಾಗುವುವು. ಎಲೋ ಉಳಿದ ಅಲ್ಪಸ್ವಲ್ಪವನ್ನು ಯಾವುದೋ ಒಂದು ಅತೀಂದ್ರಿಯದ ಮೂಲದಿಂದ ಪಡೆದೆ ಎಂದು ತಿಳಿಯುವನು. ಆದಕಾರಣವೆ ಸ್ವತಂತ್ರವಾಗಿ ಹೊಸ ಶಾಸ್ತ್ರಗಳ ಜ್ಞಾನ ಪಡೆಯುವುದನ್ನು ಬಿಟ್ಟು, ಉಳಿದ ಹಳೆಯದರ ಮೇಲೆ ಕುಳಿತ ಕಿಲುಬನ್ನು ತೊಳೆದು ಶುಚಿಯಾಗಿ ಇಡುವುದು ಕೂಡ ನಿಷ್ಟ್ರಯೋಜನವೆಂದು ತಿಳಿಯುವನು. ಹೀಗೆ ತನ್ನ ಹಿಂದಿನ ಧರ್ಮವನ್ನು, ಅದಮ್ಮ ಆತ್ಮಶ್ರದ್ದೆಯ</p>

<!-- 349-5/0480-->
<p>ಮಹಾಶಕ್ತಿಯನ್ನು ಕಳೆದುಕೊಂಡು ಪುರೋಹಿತನು ತನ್ನ ಪೂರ್ವಿಕರ ಹೆಸರನ್ನು ಹೇಳುವುದರಲ್ಲಿ ಮಾತ್ರ ಜಂಬ ಕೊಚ್ಚಿಕೊಳ್ಳುತ್ತ ಅವರ ಕಾಲದಲ್ಲಿದ್ದ ಮಹಿಮೆ, ಹಕ್ಕು, ಗೌರವ, ಅದೇ ಪ್ರಾಬಲ್ಯ, ಸ್ವಲ್ಪವೂ ಕಡಿಮೆಯಾಗದೆ ತನಗೆ ಇರಬೇಕೆಂದು ಅವನು ವೃಥಾ ಶ್ರಮಪಡುವನು. ಇದರ ಪರಿಣಾಮವಾಗಿಯೆ, ಇತರ ವರ್ಣಗಳೊಂದಿಗೆ ದೊಡ್ಡ ಘರ್ಷಣೆ ಪ್ರಾರಂಭವಾಯಿತು.</p>
<p>ಪ್ರಕೃತಿನಿಯಮಾನುಸಾರ ಎಲ್ಲಿ ಹೊಸ ಪ್ರಬಲವಾದ ಜೀವನ ಜಾಗ್ರತ ವಾಗಿರುವುದೋ ಅಲ್ಲಿ ಅದು ನಾಶವಾಗುತ್ತಿರುವ ಹಳೆಯದನ್ನು ಗೆದ್ದು ಅದನ್ನು ಆಕ್ರಮಿಸಲು ಯತ್ನಿಸುವುದು, ನಿಷ್ಟಯೋಜಕ ವಸ್ತುವಿನ ಅಳಿವು, ಪ್ರಯೋಜನಕ್ಕೆ ಬರುವ ವಸ್ತುವಿನ ಉಳಿವನ್ನು ಪ್ರಕೃತಿ ಸಮ್ಮತಿಸುವುದು. ಪುರೋಹಿತರು ಮತ್ತು ಇತರ ವರ್ಗದವರೊಂದಿಗೆ ಆದ ಘರ್ಷಣೆಯ ಪರಮಾವಧಿಯನ್ನು ಆಗಲೆ ವಿವರಿಸಿದೆ. - ಪುರೋಹಿತರ ಪ್ರಾಬಲ್ಯದ ಕಾಲದಲ್ಲಿ ಸತ್ಯಾನ್ವೇಷಣೆಗಾಗಿ ಉಪಯೋಗಿಸುತ್ತಿದ್ದ ತ್ಯಾಗ, ಇಂದ್ರಿಯ ನಿಗ್ರಹ, ತಪಸ್ಸು ಇವುಗಳೆಲ್ಲ ಅವರ ಅವನತಿಯ ಕಾಲದಲ್ಲಿ, ಸ್ವಾರ್ಥತೃಪ್ತಿಗಾಗಿ ವಿಷಯ ವಸ್ತುಗಳನ್ನು ಕೂಡಿಹಾಕುವುದರಲ್ಲಿ, ಮತ್ತು ಉಳಿದವರ ಮೇಲೆ ತಮ್ಮ ಹಕ್ಕಿನ ಅಧಿಕಾರವನ್ನು ವಿಸ್ತರಿಸುವುದರಲ್ಲಿ ಮಾತ್ರ ನಿರಂತರವಾಗಿ ವ್ಯಯವಾಯಿತು. ಅವರಲ್ಲಿ ಕೇಂದ್ರಿತವಾಗಿದ್ದ ಯಾವ ಶಕ್ತಿ ಅವರಿಗೆ ಅಧಿಕಾರ, ಕೀರ್ತಿ ಮತ್ತು ಸನ್ಮಾನವನ್ನು ತಂದಿತೊ, ಅದು ಸ್ವರ್ಗದ ಔನ್ನತ್ಯದಿಂದ ನರಕದ ಆಳಕ್ಕೆ ಎಳೆಯಲ್ಪಟ್ಟಿತು. ಜೀವನದ ಲಕ್ಷವನ್ನು ಮರೆತು ಗೊತ್ತುಗುರಿಯಿಲ್ಲದೆ ಸಂಚರಿಸುತ್ತ, ಪುರೋಹಿತಶಕ್ತಿ, ಜೇಡರಹುಳು ತಾನು ನೆಯ್ದ ಬಲೆಯಲ್ಲಿ ತಾನೆ ಸಿಕ್ಕಿಬಿದ್ದಂತೆ ಬಿದ್ದು ನರಳುತ್ತಿರುವುದು. ವಂಶಪಾರಂಪಯ್ಯವಾಗಿ ಬಹಳ ಜೋಪಾನದಿಂದ ಮತ್ತೊಬ್ಬರನ್ನು ಬಂಧಿಸಬೇಕೆಂದು ಮಾಡಿದ ಸರಪಣಿಯು, ತನ್ನನ್ನೇ ಸಾವಿರಾರು ಸುತ್ತುಗಳಿಂದ ಆವರಿಸಿಕೊಂಡು ನೂರಾರು ವಿಧದಲ್ಲಿ ತನ್ನ ಪ್ರಗತಿಗೆ ಅಡ್ಡ ತಂದಿರುವುದು. ಸಮಾಜವನ್ನು ವಜ್ರಮುಷ್ಟಿಯಲ್ಲಿ ಹಿಡಿಯುವುದಕ್ಕಾಗಿ ಹೆಣೆದ ಬಾಹ್ಯಶ್ರದ್ದೆಯ ಆಚಾರ ಜಾಲದ ಅನಂತ ತಂತುಗಳಲ್ಲಿ, ಪೌರೋಹಿತ ಶಕ್ತಿ ಆಪಾದಮಸ್ತಕವೂ ಸಿಕ್ಕಿಕೊಂಡು ನಿರಾಶೆಯಿಂದ ಗಾಢನಿದ್ರೆಯಲ್ಲಿ ಇರುವುದು. ಇದರಿಂದ ಪಾರಾಗಲು ಮಾರ್ಗವಿಲ್ಲ. ಬಲೆಯನ್ನು ಹರಿದರೆ ಪುರೋಹಿತನ ಪೌರೋಹಿತ್ಯದ ತಳಪಾಯ ಕಂಪಿಸುವುದು ಸ್ವಾಭಾವಿಕವಾಗಿ ಪ್ರತಿಯೊಬ್ಬರಲ್ಲಿಯೂ ತಾವು ಮುಂದುವರಿಯಬೇಕು ಎಂಬ ತೀವ್ರ ಆಕಾಂಕ್ಷೆ ಇರುವುದು. ಪೌರೋಹಿತ್ಯದ ಬಲೆಯಲ್ಲಿ ಸಿಕ್ಕಿ ನರಳುತ್ತಿರುವತನಕ ಈ ಆಸೆ ಈಡೇರುವುದಕ್ಕೆ ಅಸಾಧ್ಯವೆಂದು ತಿಳಿದು ಈ ಬಲೆಯನ್ನು ಹರಿದು ಹಣ ಸಂಪಾದನೆಗಾಗಿ ಬೇರೆ ವರ್ಣದವರ ವೃತ್ತಿಗೆ ಕೈಹಾಕುವನು, ಸಮಾಜವು ಅಂತಹ ಜನರ ಪೌರೋಹಿತ್ಯದ ಹಕ್ಕನ್ನು ತಕ್ಷಣವೆ ಛೇದಿಸುವುದು, ಶಿಖೆಯ ಬದಲು ಕ್ರಾಪು ಬಾಚಿಕೊಂಡು, ತಮ್ಮ ಹಿಂದಿನ ಆಚಾರ ವ್ಯವಹಾರವನ್ನೆಲ್ಲ ಬಿಟ್ಟು, ಅರ್ಧ ಐರೋಪ್ಯರಂತೆ ವೇಷಭೂಷಣಗಳನ್ನು ತೊಟ್ಟು, ಪಾಶ್ಚಾತ್ಯರು ಹೊಸದಾಗಿ ಆಮದು ಮಾಡಿದ ಮಿಶ್ರ ಆಚಾರಗಳನ್ನು ಅನುಕರಿಸುತ್ತಿರುವ, ಬ್ರಾಹ್ಮಣರೆಂದು ಹೇಳಿಕೊಳ್ಳುವ ಬ್ರಾಹ್ಮಣರಲ್ಲಿ ಸಮಾಜಕ್ಕೆ ನಂಬಿಕೆಯಿಲ್ಲ. ಹೊಸದಾಗಿ ಬಂದ ಆಂಗ್ಲ ಸರ್ಕಾರ ಎಲ್ಲಿ ಹೊಸ</p>

<!-- 349-5/0481-->

<p>ವಿದ್ಯಾಭ್ಯಾಸವನ್ನು ಜಾರಿಗೆ ತಂದು ದ್ರವ್ಯಾರ್ಜನೆಗೆ ಹೊಸ ಹೊಸ ನೌಕರಿಗಳನ್ನು ಕಲ್ಪಿಸುತ್ತಿದೆಯೊ, ಅಲ್ಲೆಲ್ಲ ಲೆಕ್ಕವಿಲ್ಲದಷ್ಟು ಬ್ರಾಹ್ಮಣರ ಪಡೆ ವಂಶಾನುಗತವಾಗಿ ಬಂದ ಪೌರೋಹಿತ್ಯದ ಕಸುಬನ್ನು ತೊರೆದು, ಅನ್ಯ ವರ್ಣದ ಕಸುಬನ್ನು ಆಶ್ರಯಿಸಿ, ಜೀವನೋಪಾಯವನ್ನು ಗಳಿಸಿ ಶ್ರೀಮಂತರಾಗಲು ಯತ್ನಿಸುತ್ತಿರುವುದು. ಇದರ ಪರಿಣಾಮವಾಗಿ ಅತಿ ಪುರಾತನ ಕಾಲದಿಂದಲೂ ವಂಶಾನುಗತವಾಗಿ ಬಂದ ಪುರೋಹಿತ ಕುಲದ ಆಚಾರ ವ್ಯವಹಾರಗಳು ದಿಕ್ಕಾಪಾಲಾಗಿ ದೇಶದಿಂದ ಶೀಘ್ರದಲ್ಲಿಯೇ ಕಣ್ಮರೆಯಾಗುತ್ತಿರುವುವು. * ಗುಜರಾತಿನಲ್ಲಿ ಪ್ರತಿಯೊಂದು ಬ್ರಾಹ್ಮಣ ಜಾತಿಯ ಉಪಶಾಖೆಗಳಲ್ಲಿಯೂ ಕೂಡ ಎರಡು ಭಾಗಗಳಿರುವುವು. ಪೌರೋಹಿತ್ಯವನ್ನೇ ಇನ್ನೂ ನೆಚ್ಚಿಕೊಂಡಿರುವವರು ಒಬ್ಬರು, ಬೇರೆ ವೃತ್ತಿಗಳಿಂದ ಜೀವಿಸುವವರು ಮತ್ತೊಬ್ಬರು. ಅಲ್ಲಿ ಪೌರೋಹಿತ್ಯವನ್ನು ಮಾಡುವ ಮೊದಲನೆ ವರ್ಗದವರಿಗೆ ಮಾತ್ರ ಬ್ರಾಹ್ಮಣ ಎಂದು ಹೆಸರು. ಉಳಿದ ಪಂಗಡದವರು ಬ್ರಾಹ್ಮಣ ತಂದೆಯ ವಂಶಕ್ಕೆ ಸೇರಿದರೂ ಉಳಿದ ಬ್ರಾಹ್ಮಣರೊಂದಿಗೆ ಮದುವೆಯ ಸಂಬಂಧವನ್ನು ಇಟ್ಟುಕೊಳ್ಳುವುದಿಲ್ಲ. 'ನಾಗರ ಬ್ರಾಹ್ಮಣ'ರೆಂದರೆ ಪೌರೋಹಿತ್ಯ ಮಾಡುವ, ಭಿಕ್ಷದ ಮೇಲೆ ಜೀವಿಸುವ ಬ್ರಾಹ್ಮಣರಿಗೆ ಮಾತ್ರ ಹೆಸರು. ಬರೀ ನಾಗರ'' ಎಂದರೆ ಸರ್ಕಾರದಲ್ಲಿ ಹುದ್ದೆಯನ್ನು ಒಪ್ಪಿಕೊಂಡಿರುವವರು ಅಥವಾ ವೈಶ್ಯವೃತ್ತಿಯನ್ನು ಅನುಸರಿಸುವವರಿಗೆ ಹೆಸರು. ಈಗಿನ ಕಾಲದಲ್ಲಿ ಗುಜರಾತಿನಲ್ಲಿ ಇಂತಹ ಪಂಗಡಗಳ ಪ್ರತ್ಯೇಕತೆ ಬಹಳ ದಿನಗಳು ಇರಲಾರದು. ನಾಗರ ಬ್ರಾಹ್ಮಣರ ಮಕ್ಕಳು ಕೂಡ ಆಂಗ್ಲ ವಿದ್ಯಾಭ್ಯಾಸವನ್ನು ಪಡೆದು ಸರ್ಕಾರಿ ನೌಕರಿಗೆ ಸೇರುತ್ತಿರುವರು, ಇಲ್ಲವೆ ಯಾವುದಾದರೂ ವ್ಯಾಪಾರವನ್ನು ಮಾಡುತ್ತಿರುವರು. ದ್ರವ್ಯಾಭಾವದಿಂದ ನರಳುತ್ತಿರುವ ಹಳೆಯ ಸಂಪ್ರದಾಯದ ಆಚಾರಶೀಲರಾದ ಪಂಡಿತರು ಕೂಡ ಆಂಗ್ಲೆಯ ವಿಶ್ವವಿದ್ಯಾನಿಲಯಗಳಿಗೆ ತಮ್ಮ ಮಕ್ಕಳನ್ನು ಕಳುಹಿಸುತ್ತಿರುವರು, ಅಥವಾ ವೈದ್ಯರ, ಕಾಯಸ್ಥರ ಮತ್ತು ಇನ್ನೂ ಇತರ ಬ್ರಾಹ್ಮಣೇತರರ ವೃತ್ತಿಯನ್ನು ಸ್ವೀಕರಿಸುವಂತೆ ಮಾಡುತ್ತಿರುವರು. ಇದು ಹೀಗೇ ಮುಂದುವರಿದರೆ ಭರತಖಂಡದಲ್ಲಿ ಪುರೋಹಿತ ವರ್ಗದವರು ಎಷ್ಟು ಕಾಲ ಉಳಿಯಬಲ್ಲರು ಎಂಬುದು ದೀರ್ಘಕಾಲ ಆಲೋಚಿಸಬೇಕಾದ ಪ್ರಶ್ನೆಯಾಗಿದೆ. ಪುರೋಹಿತರು ತಮ್ಮ ಪ್ರಾಬಲ್ಯದ ಅವನತಿಗೆ ಅನ್ಯರನ್ನು ದೂರುವುದು ಬಿಟ್ಟು, ಪ್ರಕೃತಿಯ ಅನಿವಾರ್ಯನಿಯಮಕ್ಕೆ ಅನುಸಾರವಾಗಿ ಬ್ರಾಹ್ಮಣಪಂಗಡ ತಮ್ಮ ಸಮಾಧಿಯನ್ನು ಕಟ್ಟುತ್ತಿದೆ ಎಂಬುದನ್ನು ತಿಳಿಯಬೇಕು. ಇದೇ ನಿಜವಾಗಿ ಆಗಬೇಕಾಗಿರುವುದು, ಕುಲೀನ ವರ್ಗದಲ್ಲಿ ಹುಟ್ಟಿದ, ಹಕ್ಕುಬಾಧ್ಯತೆಗಳನ್ನು ಹೊಂದಿದ ಶ್ರೀಮಂತರೆಲ್ಲರೂ ತಮ್ಮ ಕೈಯಿಂದಲೇ ತಮ್ಮ ಚಿತೆಗೆ ಬೆಂಕಿ ಹಚ್ಚಿಕೊಳ್ಳುವುದನ್ನೇ ಪರಮಕರ್ತವ್ಯವಾಗಿ ಮಾಡಿಕೊಳ್ಳುವುದು ಮೇಲು ಮತ್ತು ಉಚಿತವಾಗಿದೆ. ಶಕ್ತಿಸಂಗ್ರಹ ಅದರ ಹಂಚಿಕೆಯಷ್ಟೇ ಅಥವಾ ಅದಕ್ಕಿಂತ ಹೆಚ್ಚಾಗಿ ಆವಶ್ಯಕ. ಹೃದಯದಲ್ಲಿ ರಕ್ತಶೇಖರಣೆ ಬಾಳುವೆಗೆ ಅತ್ಯಾವಶ್ಯಕವಾದ ಸ್ಥಿತಿ. ಆದರೆ ರಕ್ತ ದೇಹದಲ್ಲೆಲ್ಲಾ ಸಂಚರಿಸದೆ ಇದ್ದರೆ ಸಾವು ನಿಶ್ಚಯ. ಸಮಾಜದ ಹಿತಕ್ಕಾಗಿ ಕೆಲವು ಕಾಲ ಶಕ್ತಿ ಮತ್ತು ಅಧಿಕಾರವೆಲ್ಲ, ಉಳಿದವರನ್ನು ಬಿಟ್ಟು, ಎಲ್ಲೋ ಕೆಲವು ವಂಶ</p>

<!-- 349-5/0482-->
<p>ಅಥವಾ ಪಂಗಡದಲ್ಲಿ ಕೇಂದ್ರೀಕೃತವಾಗಿರುವುದು ಒಳ್ಳೆಯದು. ಆದರೆ ಮುಂದೆ ಸಮಾಜಕ್ಕೆಲ್ಲ ಹರಡುವುದಕ್ಕಾಗಿ ಈ ಶಕ್ತಿ ಅಲ್ಲಿ ಕೇಂದ್ರಿಕೃತವಾಗಿರುವುದು. ಈ ಹರಡುವಿಕೆಗೆ ಭಂಗಬಂದರೆ ಆ ಸಮಾಜದ ನಾಶ ನಿಸ್ಸಂಶಯವಾಗಿಯೂ ಅತಿ ಸಮಿಾಪದಲ್ಲಿರುವುದು.</p>
<p>ಒಂದು ಕಡೆ ರಾಜನು ಸಿಂಹದಂತೆ ಇರುವನು. ಮೃಗರಾಜನಲ್ಲಿರುವ ಒಳ್ಳೆಯ ಮತ್ತು ಕೆಟ್ಟ ಗುಣಗಳೆಲ್ಲಾ ಅವನಲ್ಲಿವೆ. ಸಮಯ ಒದಗಿದಾಗ ತನ್ನ ರಕ್ತದಾಹದ ತೃಪ್ತಿಗಾಗಿ ಹುಲ್ಲು, ಗೆಡ್ಡೆ, ಗೆಣಸುಗಳನ್ನು ತಿನ್ನುವ ಸಾಧುಪ್ರಾಣಿಗಳನ್ನು ಚೂರು ಚೂರು ಮಾಡುವ ಭಯಂಕರ ನಖವನ್ನು ಕ್ಷಣಕಾಲವಾದರೂ ಹಿಡಿತದಲ್ಲಿ ಇಡುವುದಿಲ್ಲ. ಪುನಃ ಕವಿಯು ಹೀಗೆ ಹೇಳುತ್ತಾನೆ: 'ಸಿಂಹವು ತಾನು ಮುದಿಯಾದರೂ, ಹಸಿವಿನಿಂದ ನರಳುತ್ತಿದ್ದರೂ, ಅತಿ ದುರ್ಬಲವಾದ ನರಿಯು ರಕ್ಷಣೆಗಾಗಿ ತನ್ನನ್ನು ಮೊರೆಹೊಕ್ಕರೆ ಅದನ್ನು ಕೊಲ್ಲುವುದಿಲ್ಲ. ರಾಜಕೇಸರಿಯ ಇಂದ್ರಿಯ ತೃಪ್ತಿಗೆ ಆಶ್ರಿತ ಪ್ರಜೆಗಳು ಒಂದು ಕ್ಷಣ ಅಡ್ಡ ಬಂದರೂ, ನಿಜವಾಗಿ ಮೃತ್ಯು ಸನ್ನಿಹಿತವಾದಂತೆ. ಅವರ ಆಜ್ಞೆಯನ್ನು ಅತಿ ವಿನಯದಿಂದ ಪಾಲಿಸಿದರೆ ಅವರೆ ಸುರಕ್ಷಿತರು. ಇಷ್ಟೇ ಅಲ್ಲ. ಹಿಂದಿನ ಕಾಲ ಬೇಕಾಗಿಲ್ಲ, ಈಗಿನ ಕಾಲದಲ್ಲಿಯೂ ಕೂಡ, ಸಮಾನ ಪ್ರಯತ್ನ, ಸಮಾನ ಅಭಿಪ್ರಾಯ, ಸಮಾನ ಸ್ವತ್ತಿನ ರಕ್ಷಣೆಗಾಗಿ, ವ್ಯಕ್ತಿಗತ ಸ್ವಾರ್ಥತ್ಯಾಗವು ಯಾವ ಸಮಾಜ ಅಥವಾ ದೇಶದಲ್ಲಿಯೂ ಕೈಗೂಡಿಲ್ಲ. ಆದಕಾರಣವೆ ರಾಜರ ಆವಶ್ಯಕತೆ. ಇವರನ್ನು ಸಮಾಜವೇ ಸೃಷ್ಟಿಸಿರುವುದು. ಅನ್ಯಥಾ ಚದುರಿಹೋಗುವಂತಹ ಸಮಾಜದ ಶಕ್ತಿಯೆಲ್ಲ ಒಟ್ಟು ಸೇರುವ ಕೇಂದ್ರ ಇದು. ಇಲ್ಲಿಂದ ನೇರವಾಗಿ ಅದು ಆಡಳಿತದಲ್ಲೆಲ್ಲ ವ್ಯಾಪಿಸುವುದು ಹೇಗೆ ಬ್ರಾಹ್ಮಣಾಧಿಕಾರದಲ್ಲಿ ಜ್ಞಾನಾನ್ವೇಷಣೆಯ ಪ್ರವೃತ್ತಿಯ ಪ್ರಥಮಾಂಕುರ, ಮತ್ತು ಅನಂತರ ಅದರ ಶೈಶವಾವಸ್ಥೆಯಲ್ಲಿ ಅದರ ಪರಿಪಾಲನೆಯೋ, ಹಾಗೆಯೇ ಕ್ಷತ್ರಿಯರ ಪ್ರಾಬಲ್ಯದ ಕಾಲದಲ್ಲಿ ಪ್ರಥಮತಃ ಭೋಗಾನ್ವೇಷಣೆಯ ಆಸೆ ತಲೆದೋರಿತು. ಅನಂತರ ಇದರ ತೃಪ್ತಿಗಾಗಿ ಕಲೆ ಮತ್ತು ವಿಜ್ಞಾನದ ನವನವ ನಿರ್ಮಾಣ ಮತ್ತು ಅಭಿವೃದ್ದಿ ಬಂದುವು. ಕೀರ್ತಿಶಿಖರದಲ್ಲಿರುವ ದೊರೆ ತನ್ನ ಶ್ರೇಷ್ಠ ವ್ಯಕ್ತಿತ್ವವನ್ನು ದೀನರ ಬಡ ಗುಡಿಸಲಿನಲ್ಲಿ ಅಡಗಿಸಬಲ್ಲನೇ? ಅಥವಾ ಪ್ರಜೆಗಳ ಸಾಧಾರಣ ಆಹಾರ ಇವನೆ. ರಾಜರುಚಿಯನ್ನು ತೃಪ್ತಿಪಡಿಸಬಲ್ಲದೆ? - ಯಾರ ಗೌರವವನ್ನು ಪೃಥ್ವಿಯ ಮೇಲೆ ಇರುವ ಇತರರೊಂದಿಗೆ ಹೋಲಿಸಲು ಅಸದಳವೋ ಜನಸಾಮಾನ್ಯರ ಪಾಲಿಗೆ ಯಾರು ದೇಹವೆಂಬ ದೇಗುಲದಲ್ಲಿರುವ ಸಾಕ್ಷಾತ್‌ದೈವವೋ, ಇಂತಹ ರಾಜನ ಭೋಗವಸ್ತುವನ್ನು ಒಮ್ಮೆ ನೋಡುವುದೇ ಜನ ಸಾಮಾನ್ಯರ ಮಹಾಪಾತಕವಾಗಿರುವುದು. ಇನ್ನು ಅದನ್ನು ಎಂದಾದರೂ ಹೊಂದಬೇಕು ಎಂದು ಬಯಸುವ ಪ್ರಶ್ನೆಯೇ ಏಳುವುದಿಲ್ಲ. ರಾಜರ ದೇಹ ಇತರ ದೇಹಗಳಂತೆ ಅಲ್ಲ. ಯಾವುದರ ಸಂಪರ್ಕದಿಂದಲೂ ಮೈಲಿಗೆ ಆಗದಷ್ಟು ಪವಿತ್ರವಾದುದು ಅದು. ಕೆಲವು ದೇಶಗಳಲ್ಲಿ ಅದು ಮೃತ್ಯುವಶಕ್ಕೆ ಬರುವುದಿಲ್ಲ ಎಂದು ತಿಳಿದಿರುವರು. ಇದೇ ರೀತಿಯ ಪವಿತ್ರ ಪರಿವೇಷವೇ ರಾಣಿಯ ಸುತ್ತಲೂ ಇರುವುದು. ಆದಕಾರಣವೇ ಸಾಧಾರಣ ಜನರ ನೋಟದಿಂದ, ಅವಳನ್ನು ಅಷ್ಟು ಕಟ್ಟುನಿಟ್ಟಿನಿಂದ ಕಾಪಾಡುವುದು. ಸೂರ್ಯನು</p>

<!-- 349-5/0483-->

<p>ಕೂಡ ಇವಳ ರೂಪವನ್ನು ಒಮ್ಮೆ ನೋಡಲಾರ! ಆದಕಾರಣವೇ ಬಡಗುಡಿಸಿಲಿನ ಬದಲು ಅದ್ಭುತ ಅರಮನೆಗಳು ಕಟ್ಟಲ್ಪಟ್ಟವು. ಸ್ವರ್ಗಲೋಕದಿಂದ ಬಂದಂತೆ ಇರುವ ಕಲಾಮಯವಾದ ಸುಶ್ರಾವ್ಯಗಾನ, ದೊಂಬಿಯವರ ಗದ್ದಲವನ್ನು ಅಡಗಿಸಿತು. ಆಹ್ಲಾದಕರವಾದ ನಂದನವನ, ತೋಪು, ಸುಂದರವಾದ ಚಿತ್ರಶಾಲೆ, ಅದರಲ್ಲಿ ನಯನ ಮನೋಹರವಾದ ಚಿತ್ರಗಳು, ಅಂದವಾದ ಪ್ರತಿಮೆಗಳು, ಸೂಕ್ಷ್ಮವಾದ ಬೆಲೆಬಾಳುವ ಉಡಿಗೆ ತೊಡಿಗೆಗಳು ಕ್ರಮೇಣ ಸಾಧಾರಣ ಒರಟಾದ ಮರದ ಸಾಮಗ್ರಿಯ ಮತ್ತು ಬಟ್ಟೆಬರೆಯ ಸ್ಥಾನವನ್ನು ಆಕ್ರಮಿಸಿದವು. ಕಷ್ಟವಿಲ್ಲದ, ಸುಲಭರೀತಿಯಲ್ಲಿ ತಮ್ಮ ಬುದ್ದಿಯ ಸೂಕ್ಷ್ಮತೆಯನ್ನು ತೋರಬಲ್ಲ ಸಾವಿರಾರು ಜನ ಬುದ್ದಿವಂತರು, ರೈತನ ಉಳುವ ಕಷ್ಟ ಕೆಲಸವನ್ನು ಬಿಟ್ಟು ಲಲಿತ ಕಲೆಯ ಹೊಸ ಕ್ಷೇತ್ರದ ಕಡೆ ತಮ್ಮ ಗಮನವನ್ನು ಕೊಟ್ಟರು. ಹಳ್ಳಿಗಳು ತಮ್ಮ ಪ್ರಾಮುಖ್ಯವನ್ನು ಕಳೆದುಕೊಂಡವು. ನಗರಗಳು ಅವುಗಳ ಸ್ಥಾನದಲ್ಲಿ ಎದ್ದವು. ರಾಜರು ತಮ್ಮ ಮನದಣಿಯೆ ಪ್ರಾಪಂಚಿಕ ಸುಖವನ್ನು ಅನುಭವಿಸಿ, ವಿಷಯ ಸುಖಗಳಲ್ಲಿ ಸಂತೃಪ್ತರಾಗಿ ತಮ್ಮ ಜೀವನದ ಕೊನೆಗಾಲದಲ್ಲಿ ಹೆಚ್ಚು ಇಂದ್ರಿಯ ಭೋಗದ ಪರಿಣಾಮವಾಗಿ ಬರುವ ಜಗದ ಮೇಲಿನ ಅತಿ ಜುಗುಪ್ಪೆಯಿಂದ, ತಮ್ಮ ವೃದ್ಧಾಪ್ಯದಲ್ಲಿ ನಿರ್ಜನಾರಣ್ಯಗಳಿಗೆ ಹೋದರು. ಭರತಖಂಡದಲ್ಲಿ ಮೊದಲು ಅಲ್ಲಿ ಬದುಕಿನ ಗೂಢ ಸಮಸ್ಯೆಗಳನ್ನು ಕರಿತು ಆಲೋಚಿಸತೊಡಗಿದರು. ಇಂತಹ ವೈರಾಗ್ಯ ಮತ್ತು ದೀರ್ಘಧ್ಯಾನದ ಪರಿಣಾಮವು, ಪ್ರತಿಬಂಧಗಳಿಂದ ಕೂಡಿದ ನಿಯಮಾಚಾರಗಳಿಗೆ ವ್ಯತಿರಿಕ್ತವಾಗಿ, ಉಪನಿಷತ್ತು, ಗೀತೆ, ಜೈನ ಮತ್ತು ಬೌದ್ಧ ಧರ್ಮ ಗ್ರಂಥಗಳಲ್ಲಿ ಬರುವ ಅತಿ ಉನ್ನತ ಆಧ್ಯಾತ್ಮಿಕ ತತ್ತ್ವಗಳ ಮೇಲೆ ತೀವ್ರ ಆಸಕ್ತಿಯನ್ನು ತೋರಿತು. ಇಲ್ಲಿಯೂ ಪೌರೋಹಿತ್ಯ ಮತ್ತು ರಾಜಕೀಯ ಶಕ್ತಿಗಳಿಗೆ ದೊಡ್ಡ ಘರ್ಷಣೆ ಇದ್ದಿತು. ವಿಸ್ತಾರವಾದ ವ್ರತ ಮತ್ತು ಕರ್ಮಾಚರಣೆಗಳು ಮಾಯವಾದದ್ದೇ ಪೌರೋಹಿತ್ಯ ವೃತ್ತಿಯ ನಾಶಕ್ಕೆ ಕಾರಣವಾಯಿತು. ಆದಕಾರಣವೇ ಸ್ವಾಭಾವಿಕವಾಗಿ ಎಲ್ಲಾ ಕಾಲದಲ್ಲಿಯೂ ಪ್ರತಿಯೊಂದು ದೇಶದಲ್ಲೂ ಪುರೋಹಿತರು ಪುರಾತನ ರೀತಿನೀತಿಯ ರಕ್ಷಣೆಗಾಗಿ ಸೊಂಟಕಟ್ಟಿ ನಿಲ್ಲುವರು. ಮತ್ತೊಂದು ಕಡೆ ಇದಕ್ಕೆ ವಿರೋಧವಾಗಿ ಕ್ಷಾತ್ರ ಮತ್ತು ಆಧ್ಯಾತ್ಮಿಕ ಶಕ್ತಿಯಿಂದ ಕೂಡಿದ ಜನಕನಂತಹ ರಾಜನಂತಹವರು ನಿಲ್ಲುವರು. ಆಗಲೇ ಎರಡು ಪಂಗಡಗಳ ವಿಷಮ ವೈಮನಸ್ಯವನ್ನು ಕುರಿತು ಸಾಕಷ್ಟು ವಿವರಿಸಿರುವೆವು.</p>
<p>ಪುರೋಹಿತನು ಜ್ಞಾನ ಮತ್ತು ಪಾಂಡಿತ್ಯವನ್ನೆಲ್ಲ ತನ್ನ ತೃಪ್ತಿಗಾಗಿ ಒಂದು ಸಾಧಾರಣ ಸ್ಥಳದಲ್ಲಿ ಕೇಂದ್ರೀಕರಿಸುವುದರಲ್ಲಿ ಹೇಗೆ ನಿರತನಾಗಿರುವನೋ, ಹಾಗೆಯೇ ರಾಜನು ಕೂಡ ಎಲ್ಲಾ ಪ್ರಾಪಂಚಿಕ ಅಧಿಕಾರವನ್ನು ಒಟ್ಟುಗೂಡಿಸಿ ಒಂದು ಸಾಮಾನ್ಯ ಕೇಂದ್ರದಲ್ಲಿ, ಅಂದರೆ ತನ್ನಲ್ಲಿ ಕೇಂದ್ರೀಕರಿಸುವುದರಲ್ಲಿ ಅನವರತವೂ ನಿರತನಾಗಿರುವನು. ಒಂದು ಕಾಲದಲ್ಲಿ ಅವರಿಬ್ಬರೂ ಕೂಡ ಸಮಾಜದ ಸಾಮಾನ್ಯ ಹಿತಕ್ಕೆ ಆವಶ್ಯಕ. ಆದರೆ ಅದು ಶೈಶವಾವಸ್ಥೆಯಲ್ಲಿ ಮಾತ್ರ, ಸಮಾಜ ಶೈಶವಾವಸ್ಥೆಯನ್ನು ಕಳೆದು, ಪ್ರಬಲವಾದ ಯೌವನಾವಸ್ಥೆಗೆ ಬಂದ ಮೇಲೆ ಕೂಡ ಬಾಲ್ಯದಲ್ಲಿ ಅದಕ್ಕೆ ಸರಿಹೋದ ಅಂಗಿಯನ್ನೇ ಬಲಾತ್ಕಾರದಿಂದ ತೊಡಿಸಲು, ಮಿತಿಯಲ್ಲಿಡಲು ಯತ್ನಿಸಿದರೆ, ಆಗ</p>

<!-- 349-5/0484-->
<p>ದೇಹ ತನ್ನ ಶಕ್ತಿಯ ಸಹಾಯದಿಂದ ಮಿತಿಯನ್ನು ಕಿತ್ತು ಒಗೆಯುವುದು. ಇಲ್ಲವೆ ಹಾಗೆ ಮಾಡಲು ಅಸಾಧ್ಯವಾದರೆ, ಹಿಂತಿರುಗಿ ಪುನಃ ಅನಾಗರಿಕ ಸ್ಥಿತಿಯನ್ನು ಸೇರುವುದು.</p>
<p>ರಾಜರು ತಮ್ಮ ಪ್ರಜೆಗಳಿಗೆ ತಾಯಿ ತಂದೆಗಳಂತೆ. ಪ್ರಜೆಗಳು ರಾಜರ ಮಕ್ಕಳು. ಪ್ರಜೆಗಳು ಎಲ್ಲಾ ವಿಧದಲ್ಲಿಯೂ ರಾಜನನ್ನು ಆಶ್ರಯಿಸಿ ಮರುಮಾತಿಲ್ಲದೆ ಅವನ ಆಣತಿಯನ್ನು ಪಾಲಿಸಬೇಕು. ರಾಜನು ನಿಷ್ಪಕ್ಷಪಾತದಿಂದ ಅವರನ್ನು ಆಳಿ, ಅವರ ಹಿತರಕ್ಷಣೆಯನ್ನು ಗಮನಿಸಿ ತನ್ನ ಮಕ್ಕಳನ್ನು ಪ್ರೀತಿಸುವಂತೆ ಅವರನ್ನು ಪ್ರೀತಿಸಬೇಕು. ಒಂದು ಸಂಸಾರಕ್ಕೆ ಯಾವ ನಿಯಮ ಅನ್ವಯಿಸುವುದೋ ಅದೇ ಸಮಾಜಕ್ಕೆಲ್ಲಾ ಅನ್ವಯಿಸುವುದು, ಏಕೆಂದರೆ ಸಮಾಜ ಅನೇಕ ಸಂಸಾರಗಳ ಸಮೂಹ. ಮಗನಿಗೆ ಹದಿನಾರು ವರುಷ ತುಂಬಿದ ಮೇಲೆ ತಂದೆ ಅವನನ್ನು ಸರಿಸಮನಂತೆ, ಸ್ನೇಹಿತನಂತೆ ಕಾಣಬೇಕು.'' ಇದು ನಿಯಮವಾದರೆ, ಶೈಶವಾವಸ್ಥೆಯಲ್ಲಿ ಇರುವ ಸಮಾಜ ಎಂದಿಗೂ ಪ್ರೌಢವಯಸ್ಸಿಗೆ ಬರುವುದಿಲ್ಲವೆ? ಪ್ರತಿಯೊಂದು ಸಮಾಜವೂ ಒಂದು ಕಾಲದಲ್ಲಿ ತನ್ನ ಪ್ರೌಢಾವಸ್ಥೆಯನ್ನು ಪಡೆಯುತ್ತದೆ ಎಂಬುದು ಇತಿಹಾಸದ ಪ್ರಮಾಣ, ಆಗ ಆಳರಸರಿಗೂ ಮತ್ತು ಪ್ರಜೆಗಳಿಗೂ ಘರ್ಷಣೆ ಮೊದಲಾಗುವುದು. ಸಮಾಜದ ಜೀವನ, ವಿಸ್ಕಾರ, ನಾಗರಿಕತೆ, ಇವು ಈ ಘರ್ಷಣೆಯ ಜಯಾಪಜಯದ ಮೇಲೆ ನಿಂತಿರುವುದು. - ಇಂತಹ ಕ್ರಾಂತಿಕಾರಕ ಸಾಮಾಜಿಕ ಬದಲಾವಣೆಗಳು ಭರತಖಂಡದಲ್ಲಿ ಪದೇ ಪದೇ ಆಗುತ್ತಿರುವುವು. ಈ ದೇಶದಲ್ಲಿ ಅವು ಧರ್ಮದ ಹೆಸರಿನಲ್ಲಿ ಪರಿಣಾಮ ಕಾರಿಯಾಗುತ್ತಿವೆ ಅಷ್ಟೆ. ಏಕೆಂದರೆ ಧರ್ಮವೇ ಭಾರತೀಯರ ಜೀವನದ ಸಾರ, ಧರ್ಮವೇ ಈ ದೇಶದ ಭಾಷೆ, ಧರ್ಮವೇ ಎಲ್ಲಾ ಚಳುವಳಿಯ ಸಂಕೇತ, ಚಾರ್ವಾಕ, ಜೈನ, ಬುದ್ಧ, ಶಂಕರ, ರಾಮಾನುಜ, ಕಬೀರ್, ನಾನಕ್, ಚೈತನ್ಯ, ಬ್ರಹ್ಮಸಮಾಜ, ಆರ್ಯಸಮಾಜ ಮುಂತಾದ ಸಂಪ್ರದಾಯಗಳು ಮುಂದೆ ನೊರೆಗರೆಯುವ, ಆರ್ಭಟಿಸಿ ಮುನ್ನುಗಿ ಬರುತ್ತಿರುವ ಧಾರ್ಮಿಕ ಭೀಮ ತರಂಗಗಳು, ಅವುಗಳ ಬೆನ್ನಲ್ಲೇ ಸಮಾಜದ</p>
<p>ನಾತಿರೇಕಗಳನ್ನು ಸರಿಪಡಿಸುವ ಕೆಲಸ ಸಾಗುವುದು. ಕೆಲವು ಅರ್ಥವಿಲ್ಲದ ಮಂತೋಚಾರಣ ಮಾತ್ರದಿಂದಲೇ ಬಯಕೆಗಳೆಲ ಈಡೇರುವುದಾದರೆ ಯಾರುತಾನೆ ತಮ್ಮ ಅಭೀಷ್ಟಪೂರ್ತಿಗೆ ಶ್ರಮವಹಿಸುವರು? ಈ ಜಾಡ್ಯ ಯಾವುದಾದರೂ ಸಮಾಜದ ಶರೀರವನ್ನು ವ್ಯಾಪಿಸಿದರೆ ಆ ಸಮಾಜ ಸೋಮಾರಿಯಾಗಿ ಯಾವ ಪ್ರಯತ್ನಕ್ಕೂ ಗಮನ ಕೊಡದೆ ಶೀಘ್ರದಲ್ಲಿ ನಾಶವಾಗುವುದು. ಆದಕಾರಣವೇ ಇಂದ್ರಿಯ ಸಂವೇದನೆಯ ಸತ್ಯ ಬಿಟ್ಟು, ಮತ್ತೆ ಯಾವುದನ್ನೂ ನಂಬದ ಚಾರ್ವಾಕರ ಕಟುನಿಂದೆ ಆವಶ್ಯಕವಾಗಿತ್ತು. ಜುಗುಪ್ಪೆಯನ್ನುಂಟುಮಾಡುವ ಪ್ರಾಣಿಹತ್ಯೆ ಮುಂತಾದ ಹಲವು ಬಗೆಯ ಆಚಾರ ವ್ಯವಹಾರಗಳಿಂದ ಕೂಡಿ ನಿರ್ಜಿವವಾಗಿ ಹೋಗಿದ್ದ ಭರತಖಂಡದ ಸಮಾಜವನ್ನು ಪವಿತ್ರವಾದ ನೀತಿ ಮತ್ತು ತಾತ್ವಿಕ ಸತ್ಯಗಳ ಮೇಲೆ ನಿಂತ ಜೈನ ಧರ್ಮವಿಲ್ಲದೆ ಬೇರೆ ಯಾವುದು ರಕ್ಷಿಸುತ್ತಿತ್ತು ? ಪ್ರಾಬಲ್ಯದಲ್ಲಿದ್ದ ಮೇಲಿನ ವರ್ಗದವರ ದಬ್ಬಾಳಿಕೆಯಿಂದ ನರಳುತ್ತಿರುವ ಕೋಟ್ಯಂತರ ಜನಸಾಮಾನ್ಯರ ಗೋಳನ್ನು ಬೌದ್ಧ ಧರ್ಮಕ್ರಾಂತಿ ಇಲ್ಲದೇ ಇದ್ದರೆ ಮತ್ತಾರು ತಪ್ಪಿಸುತ್ತಿದ್ದರು? ಕಾಲಕ್ರಮೇಣ ಬೌದ್ಧಧರ್ಮ ಅಧೋಗತಿಗೆ</p>

<!-- 349-5/0485-->

<p>ಇಳಿದು ಪರಮ ಪವಿತ್ರವಾದ ಒಳ್ಳೆಯ ಗುಣಗಳು ಮಾಯವಾಗಿ ಹೀನವಾದ ಹೇಯವಾದ ಅನೈತಿಕ ಆಚಾರಗಳು ತಲೆದೋರಿದವು. ಬುದ್ಧನ ಸಮತ್ವ ಭಾವನೆಯಿಂದ ಸರ್ವರೂ ಬಂದು ಸೇರುವುದಕ್ಕೆ ಅವಕಾಶ ಕಲ್ಪಿಸಿದುದರಿಂದ, ಬಂದ ಹಲವಾರು ಅನಾಗರಿಕ ಜನಾಂಗಗಳ ಪೈಶಾಚಿಕ ನೃತ್ಯದಲ್ಲಿ ಭರತಖಂಡ ಕಂಪಿಸಿತು. ಆಗ ಶಂಕರ ನಂತರ ? ರಾಮಾನುಜರು ಬಂದು ಸಮಾಜವನ್ನು ಹಿಂದಿನ ಉಚ್ಛಾಯ ಸ್ಥಿತಿಗೆ ಒಯ್ದು ಅದರ ಗೌರವವನ್ನು ಪುನಃ ಸ್ಥಾಪಿಸಲು ಸಾಧ್ಯವಾದಷ್ಟು ಪ್ರಯತ್ನಪಟ್ಟರು. ಪುನಃ ಮಹಮ್ಮದೀಯರ ಕಾಲದಲ್ಲಿ ಕಬೀರ್, ನಾನಕ್, ಚೈತನ್ಯ ಮತ್ತು ಇತ್ತೀಚೆಗೆ, ಬ್ರಹ್ಮಸಮಾಜ ಮತ್ತು ಆರ್ಯಸಮಾಜ ಭರತಖಂಡದಲ್ಲಿ ಸ್ಥಾಪಿತವಾಗದೆ ಇದ್ದಿದ್ದರೆ, ಇಷ್ಟು ಹೊತ್ತಿಗೆ ಮಹಮ್ಮದೀಯರು ಮತ್ತು ಕ್ರೈಸ್ತರು ಹಿಂದೂಗಳ ಜನಸಂಖ್ಯೆಯನ್ನು ಮಾರಿಸುತ್ತಿದ್ದರು ಎನ್ನುವುದರಲ್ಲಿ ಸಂಶಯವಿಲ್ಲ.</p>
<p>ಹಲವು ವಸ್ತುಗಳಿಂದ ಆದ ದೇಹದ ಪೋಷಣೆಗೆ ಮತ್ತು ಅನಂತ ಆಲೋಚನಾ ತರಂಗವನ್ನು ಕಳುಹಿಸಬಲ್ಲ ಮನಸ್ಸಿಗೆ, ಪುಷ್ಟಿಕರವಾದ ಆಹಾರಕ್ಕಿಂತ ಉತ್ತಮವಾದುದು ಏನು ಇರುವುದು ? ಆದರೆ ದೇಹ ಪೋಷಣೆ ಮತ್ತು ಮನಸ್ಸಿನ ಪರಿಪುಷ್ಟಿಗಾಗಿ ಸೇವಿಸಿದ ಆಹಾರ ಸರಿಯಾಗಿ ಜೀರ್ಣವಾಗದೆ, ದೇಹದ ಸ್ವಾಭಾವಿಕ ಕೆಲಸಗಳು ಸರಿಯಾಗಿ ಕೆಲಸ ಮಾಡದೆ ಇದ್ದರೆ ಆಗ ಆಹಾರವೇ ಎಲ್ಲಾ ಅನರ್ಥದ ಮೂಲವಾಗುವುದು.</p>
<p>ವ್ಯಷ್ಟಿಯ ಜೀವನ ಸಮಷ್ಟಿಯ ಜೀವನದಲ್ಲಿದೆ, ವ್ಯಷ್ಟಿಯ ಸುಖ ಸಮಷ್ಟಿಯ ಸುಖದಲ್ಲಿದೆ. ಸಮಷ್ಟಿಯನ್ನು ಬಿಟ್ಟ ವ್ಯಷ್ಟಿಯ ಇರವು ಅಸಂಭವ. ಇದು ನಿತ್ಯ ಸತ್ಯ. ಈ ವ ಜ ತಳಹದಿಯ ಮೇಲೆ ಸೃಷ್ಟಿರಚನೆ ನಿಂತಿರುವುದು. ನಿಧಾನವಾಗಿ ಅನಂತಪೂರ್ಣತೆಯೆಡೆಗೆ ತೀವ್ರ ಸಹಾನುಭೂತಿ ಮತ್ತು ಐಕ್ಯತೆಯನ್ನು ಅನುಭವಿಸುತ್ತ, ಅದರ ಸುಖದೊಂದಿಗೆ ಸುಖಪಡುತ್ತ, ದುಃಖದೊಂದಿಗೆ ದುಃಖಪಡುತ್ತ ಮುಂದುವರಿಯುವುದೆ ವ್ಯಕ್ತಿಯ ಪರಮ ಕರ್ತವ್ಯ. ಇದು ಅವನ ಕರ್ತವ್ಯ ಮಾತ್ರವಲ್ಲ, ಇದನ್ನು ವಿರೋಧಿಸಿದರೆ ಅವನ ಸಾವು ಸನ್ನಿಹಿತವಾಗುವುದು. ಈ ಸನಾತನ ಸತ್ಯದೊಂದಿಗೆ ಸಹಕರಿಸಿದರೆ ಅಮರತ್ವದೆಡೆಗೆ ಒಯ್ಯುವುದು. ಇದು ಪ್ರಕೃತಿ ನಿಯಮ, ಚಿರ ಜಾಗ್ರತವಾಗಿರುವ ಪ್ರಕೃತಿ ಮಾತೆಯ ಕಣ್ಣಿಗೆ ಯಾರು ಮಣ್ಣನ್ನು ಎರಚಬಲ್ಲರು ? ಯಾರೂ ಸಮಾಜವನ್ನು ಮೋಸಗೊಳಿಸಲಾರರು. ಬಹಳ ಕಾಲ ಅದನ್ನು ವಂಚಿಸಲಾರರು. ಸಮಾಜದ ಮೇಲುಗಡೆ ಎಷ್ಟು ಕಸ ಮತ್ತು ಗೊಬ್ಬರ ಮುಚ್ಚಿಕೊಂಡಿದ್ದರೂ, ಅದರ ಕೆಳಗಡೆ ವಿಶ್ವಪ್ರೀತಿ ಮತ್ತು ಸ್ವಾರ್ಥವನ್ನು ಮರೆಯುವ ಲೋಕಾನುಕಂಪದ ಉಸಿರು ಆಡುತ್ತಿರುವುದು, ನಿರಂತರವೂ ಹಿಂಸೆಯನ್ನು ತಾಳ್ಮೆಯಿಂದ ಸಹಿಸುವ ಭೂದೇವಿಯಂತಿದೆ ಸಮಾಜ. ಆದರೆ ಸಮಾಜ ಒಂದಲ್ಲ ಒಂದು ದಿನ ಜಾಗ್ರತ ವಾಗುವುದು. ಅದಕ್ಕೆ ದೀರ್ಘಕಾಲ ಹಿಡಿಯಬಹುದು. ಆ ಮಹಾಜಾಗ್ರತಿಯ ಕಂಪನವು, ನಿಧಾನವಾಗಿ, ಮೌನವಾಗಿ, ಯುಗ ಯುಗಾಂತರಗಳಿಂದ ಮೇಲೆ ಕವಿದ ಹೀನ ಸ್ವಾರ್ಥ ಮತ್ತು ಮಲಿನತೆಯನ್ನು ಬಹು ದೂರಕ್ಕೆ ಒಗೆಯುವುದು.</p>

<!-- 349-5/0486-->
<p>ಈ ಭವ್ಯಸತ್ಯವನ್ನು ನಾವು ಕಡೆಗಣಿಸುವೆವು. ನಮ್ಮ ಮೌಡ್ಯದಿಂದ ಸಾವಿರಾರು ವೇಳೆ ನೋವನ್ನುಂಡರೂ ಅವಿವೇಕದಿಂದ ನಮ್ಮ ಪಾಶವೀ ವೃತ್ತಿಗೆ ಒಳಗಾಗಿ, ನಾವು ಆ ಭವ್ಯ ಸತ್ಯವನ್ನು ನಂಬುವುದಿಲ್ಲ. ನಾವು ಇನ್ನೊಬ್ಬರಿಗೆ ಮೋಸ ಮಾಡಲು ಯತ್ನಿಸುತ್ತೇವೆ, ಆದರೆ ಸಾವಿರ ವೇಳೆ ನಾವೇ ಮೋಸಕ್ಕೆ ಒಳಗಾಗುತ್ತೇವೆ. ಆದರೂ ನಾವು ಬಿಡುವುದಿಲ್ಲ. ನಾವು ಹುಚ್ಚರಾಗಿರುವುದರಿಂದ ಪ್ರಕೃತಿಯನ್ನು ವಂಚಿಸಬಲ್ಲೆವೆಂದು ಯೋಚಿಸುತ್ತೇವೆ ! ದೂರದೃಷ್ಟಿ ಇಲ್ಲದೆ ಹೇಗಾದರೂ ಆಗಲಿ ಸ್ವಾರ್ಥಸಾಧನೆಯೇ ಜೀವನದ ಚರಮ ಉದ್ದೇಶವೆಂದು ನಾವು ಬಗೆಯುತ್ತೇವೆ. ವಿದ್ಯೆ, ಬುದ್ದಿ, ಧನ, ಜನ, ಬಲ, ವೀರ್ಯ ಮುಂತಾದುವೆಲ್ಲವನ್ನು ಪ್ರಕೃತಿ ನಮ್ಮಲ್ಲಿ ಸಂಚಯಿಸಿರುವುದು ಆವಶ್ಯಕತೆ ಬಿದ್ದಾಗ ಪುನಃ ಅದರ ವಿನಿಯೋಗಕ್ಕಾಗಿ, ಈ ಸತ್ಯವನ್ನು ಹಲವು ವೇಳೆ ಮರೆಯುತ್ತೇವೆ. ಶೇಖರಿಸಲ್ಪಟ್ಟ ನಿಧಿಯ ಮೇಲೆ ನನ್ನೊಬ್ಬನದು ಎಂಬ ಮುದ್ರೆಯನ್ನು ಒತ್ತುತ್ತೇವೆ. ಒಡನೆಯೆ ನಮ್ಮ ವಿನಾಶದ ಬೀಜವನ್ನು ಬಿತ್ತುತ್ತೇವೆ.</p>
<p>ತನ್ನ ಪ್ರಜೆಗಳ ಶಕ್ತಿಯ ಕೇಂದ್ರವಾದ ರಾಜನು, ಶಕ್ತಿ ತನ್ನಲ್ಲಿ ಇರುವುದು ಅದನ್ನು ವೃದ್ಧಿ ಮಾಡಿ ಸಾವಿರಪಾಲು ತೀವ್ರಮಾಡಿ ಇಡೀ ಸಮಾಜದ ಹಿತಕ್ಕಾಗಿ ಅದನ್ನು ಪುನಃ ಕೊಡುವುದಕ್ಕೆ ಎಂಬುದನ್ನು ಮರೆಯುವನು. 'ವೇನನಂತೆ ರಾಜನು ದುರಹಂಕಾರದಿಂದ ತಾನೆ ದೇವಸಮಾನನೆಂದೂ, ಉಳಿದವರೆಲ್ಲರೂ ತನ್ನ ಮುಂದೆ ಹೊರಳಾಡುವ ಕ್ರಿಮಿಕೀಟಗಳೆಂದೂ, ತನ್ನ ಇಚ್ಛೆ ಒಳ್ಳೆಯದಾಗಲೀ ಕೆಟ್ಟದಾಗಲೀ, ಅದನ್ನು ವಿರೋಧಿಸುವವರೆಲ್ಲ ಪಾತಕಿಗಳೆಂದೂ ಯೋಚಿಸುವನು; ಆದಕಾರಣವೇ ಪಾಲನದ ಬದಲು ಪೀಡನ, ಪ್ರಜಾರಕ್ಷಣದ ಬದಲು ಭಕ್ಷಣ, ಸಮಾಜ ದುರ್ಬಲವಾಗಿದ್ದರೆ ರಾಜನು ಕೊಡುವ ಕೋಟಲೆಯನ್ನೆಲ್ಲ ಮರುಮಾತಿಲ್ಲದೆ ಸಹಿಸುವುದು. ಇದರ ಪರಿಣಾಮವಾಗಿ ರಾಜ ಮತ್ತು ಪ್ರಜೆಗಳಿಬ್ಬರೂ ನೀತಿಭ್ರಷ್ಟರಾಗಿ ತಮಗಿಂತ ಬಲಿಷ್ಠರಾದ ಅನ್ಯರಾಷ್ಟ್ರದ ಬಲೆಗೆ ಸುಲಭವಾಗಿ ಬೀಳುವರು. ಎಲ್ಲಿ ಸಮಾಜ ದೃಢವಾಗಿ ಆರೋಗ್ಯದಿಂದ ಇರುವುದೋ, ಅಲ್ಲಿ ಕ್ರಮವಾಗಿ ರಾಜ ಮತ್ತು ಪ್ರಜೆಗಳಿಗೆ ಘರ್ಷಣೆ ಮೊದಲಾಗುವುದು. ಅದರ ಕ್ರಿಯೆ ಮತ್ತು ಪ್ರತಿಕ್ರಿಯೆಯ ಪರಿಣಾಮವಾಗಿ ಸಿಂಹಾಸನ, ಕಿರೀಟ, ರಾಜದಂಡ ಮತ್ತು ರಾಜನ ಚರಾಚರ ಆಸ್ತಿಯ ಪರಿವಾರವೆಲ್ಲ ಹಾರಿಹೋಗಿ, ಅವು ವಸ್ತು ಸಂಗ್ರಹ ಶಾಲೆಯಲ್ಲಿ ಗತಕಾಲದ ಅಪರೂಪ ವಸ್ತುಗಳಂತೆ ಆಗುವುವು. - ಈ ಸ್ಪರ್ಧೆಯ ಪರಿಣಾಮವಾಗಿಯೆ ವೈಶ್ಯನ ಪ್ರಚಂಡ ಶಕ್ತಿ ಉದಯಿಸುವುದು. ಅವನ ಕೋಪದ ನೋಟಕ್ಕೆ ಕಿರೀಟಧಾರಿಗಳು, ವೀರಯೋಧರ ನಾಯಕರು, ಅದರುವ ಎಲೆಯಂತೆ ಸಿಂಹಾಸನದ ಮೇಲೆ ಕಂಪಿಸುವರು, ದೀನರು ಮತ್ತು ದೊರೆಗಳು ವಿಧೇಯರಾಗಿ ವೈಶ್ಯನ ಕೈಯಲ್ಲಿರುವ ಚಿನ್ನದ ಹರಿವಾಣವನ್ನು ನಿರೀಕ್ಷಿಸಿ ಅನುಸರಿಸುವರು. ಆದರೆ ಹರಿವಾಣ ಯಾವಾಗಲೂ ಮಾಯಾಮೃಗದಂತೆ ಮುಂದೆ ಮುಂದೆ ಸರಿಯುವುದು.</p>
<p>1 ಭಾಗವತದಲ್ಲಿ ಬರುವ ಒಬ್ಬ ದುರಹಂಕಾರಿ ದೊರೆ. ಬ್ರಹ್ಮ ವಿಷ್ಣು ಮಹೇಶ್ವರರಿಗಿಂತ ತಾನೆ ಮೇಲೆಂದು ಉಳಿದವರೆಲ್ಲರೂ ತನ್ನನ್ನು ಗೌರವಿಸಬೇಕೆಂದು ಬಲಾತ್ಕರಿಸಿ ಕೊನೆಗೆ ಋಷಿಗಳ ಶಾಪದಿಂದ ಕಾಲವಾದನು.</p>

<!-- 349-5/0487-->

<p>- ಬ್ರಾಹ್ಮಣನು, “ವಿದ್ಯೆಯೇ ಎಲ್ಲಾ ಶಕ್ತಿಗಿಂತ ಹೆಚ್ಚಿನದು. ಆ ವಿದ್ಯೆ ನನ್ನನ್ನು ಅವಲಂಬಿಸಬೇಕು, ವಿದ್ಯೆ ನನ್ನ ಅಧೀನ, ಆದಕಾರಣ ಸಮಾಜ ನಾನು ಹೇಳಿದಂತೆ ಕೇಳ ಬೇಕು'' ಎಂದನು. ಕೆಲವು ಕಾಲ ಈ ರೀತಿ ನಡೆಯಿತು. ಕ್ಷತ್ರಿಯನು “ಹೇ ಬ್ರಾಹ್ಮಣನೆ, ನನ್ನ ಖಡ್ಗದ ಬಲವಿಲ್ಲದೇ ಇದ್ದರೆ ಇಷ್ಟೊಂದು ವಿದ್ಯೆ ನಿನ್ನಲ್ಲಿ ಇದ್ದರೂ ನೀನು ಏನಾಗುತ್ತಿದ್ದೆ ? ಕ್ಷಣಕಾಲದಲ್ಲಿ ಜಗದಿಂದ ಮಾಯವಾಗುತ್ತಿದ್ದೆ. ನಾನೊಬ್ಬನೆ ಸರ್ವಶ್ರೇಷ್ಠ” ಎಂದನು. ಝಣ ಝಣಾತ್ಕಾರ ಮಾಡುವ ಖಡ್ಡ ಒರೆಯಿಂದ ಹೊರಬಿತ್ತು. ತಲೆಬಾಗಿ ಸಮಾಜ ಇದನ್ನು ನಮ್ರತೆಯಿಂದ ಒಪ್ಪಿಕೊಂಡಿತು. ಜ್ಞಾನೋಪಾಸಕನು ಕೂಡ ರಾಜನನ್ನು ಪೂಜಿಸುವ ಪ್ರಥಮ ಭಕ್ತನಾದನು. ವೈಶ್ಯನು ಹೀಗೆ ಹೇಳುತ್ತಾನೆ: “ಅಯ್ಯೋ ಹುಚ್ಚರೆ! 'ಅಖಂಡ ಮಂಡಲಾಕಾರಂ ಯೇನ ವ್ಯಾಪ್ತಂ ಚರಾಚರಂ' ಎಂದು ಯಾವುದನ್ನು ಕರೆಯುತ್ತೀರೊ ಅಂತಹ ಸರ್ವಶಕ್ತವಾದ, ಚಿರಕಾಂತಿಯುತವಾದ ಚಿನ್ನದ ಮೊಹರು ನನ್ನ ಕೈಯಲ್ಲಿದೆ. ನೋಡಿ ! ಅದರ ದಯೆಯಿಂದ ನಾನೂ ಅದರಂತೆಯೇ ಸರ್ವಶಕ್ತನು. ಹೇ ಬ್ರಾಹ್ಮಣನೆ, ಈಗಲೂ ನಾನು ಅದರ ದಯೆಯಿಂದ ನಿಮ, ಜಪ, ತಪ, ವಿದ್ಯೆ, ಬುದಿ ಇವನ್ನೆಲ್ಲ ಕೊಂಡುಕೊಳುವೆನು. ಹೇ ಮಹಾರಾಜನೆ ! ನನ್ನ ಚಿನ್ನದ ದಯೆಯಿಂದ ನಿನ್ನ ಅಸ್ತ್ರ, ಶಸ್ತ್ರ, ವೀರ್ಯ ಪ್ರತಾಪ ಗಳೆಲ್ಲ ನನ್ನ ಅಭಿಲಾಷೆಯನ್ನು ಈಡೇರಿಸುವುದಕ್ಕಾಗಿ ಬೇಗ ಉಪಯೋಗಿಸಲ್ಪಡುವುದು. ವಿಶಾಲವಾದ ಗಗನ ಚುಂಬಿತ ಕಾರ್ಖಾನೆಗಳನ್ನು ನೋಡಿದೆಯೇನು ? ಅವು ನನ್ನ ಜೇನುಗೂಡು, ನೋಡಿ ಹೇಗೆ ಅದಕ್ಕೆ ಕೋಟ್ಯನುಕೋಟಿ ಜೇನಿನಂತೆ ಇರುವ ಶೂದ್ರರು ಎಡೆಬಿಡದೆ ಮಧುವನ್ನು ಸಂಗ್ರಹಿಸುತ್ತಿರುವರು. ಇವೆಲ್ಲ ಯಾರ ಭೋಗಕ್ಕಾಗಿ ಗೊತ್ತಿದೆಯೆ? ಇದೆಲ್ಲ ನನಗೆ. ನಾನು ಕಾಲಕ್ರಮೇಣ ನನ್ನ ಲಾಭಕ್ಕಾಗಿ ಪ್ರತಿಯೊಂದು ಬಿಂದುವನ್ನೂ ಹೀರುವೆನು.”</p>
<p>ಬ್ರಾಹ್ಮಣರ ಮತ್ತು ಕ್ಷತ್ರಿಯರ ಪ್ರಾಬಲ್ಯಕಾಲದಲ್ಲಿ ವಿದ್ಯೆ ಮತ್ತು ನಾಗರಿಕತೆಯ ಅಭಿವೃದ್ಧಿ ಕೇಂದ್ರೀಕೃತವಾದಂತೆ, ವೈಶ್ಯರ ಪ್ರಾಬಲ್ಯ ಕಾಲದಲ್ಲಿ ದ್ರವ್ಯ ಕೇಂದ್ರೀ ಕೃತವಾಯಿತು. ವೈಶ್ಯರ ಶಕ್ತಿ ಅವರ ಸ್ವಾಧೀನದಲ್ಲಿರುವ ದ್ರವ್ಯದಲ್ಲಿದೆ. ನಾಣ್ಯದ ಝಣಝಣಾತ್ಕಾರ ನಾಲ್ಕು ವರ್ಣದವರ ಮನಸ್ಸನ್ನು ನಿಗ್ರಹಿಸಲಾರದಷ್ಟು ಮೋಹಗೊಳಿಸುವುದು. ವೈಶ್ಯನು ತನ್ನ ಏಕಮಾತ್ರ ಆಸ್ತಿಯನ್ನು ಬ್ರಾಹ್ಮಣನು ಎಲ್ಲಿ ಮೋಸಗೊಳಿಸಿ ಅಪಹರಿಸುವ ಮತ್ತು ಕ್ಷತ್ರಿಯನು ತನ್ನ ಅಧಿಕ ಶಸ್ತ್ರದ ಸಹಾಯದಿಂದ ತನ್ನ ಸ್ವಾಧೀನಕ್ಕೆ ತೆಗೆದುಕೊಳ್ಳುವನೋ ಎಂದು ಯಾವಾಗಲೂ ಅಂಜುವನು. ತಮ್ಮ ಆತ್ಮರಕ್ಷಣೆಯ ವಿಷಯದಲ್ಲಿ ವೈಶ್ಯರೆಲ್ಲ ಒಮ್ಮತದವರು. ಬಡ್ಡಿಯ ಚಾವಟಿ ಹೃತ್ಕಂಪನಕಾರಿ. ಉಳಿದವರ ಎದೆಯಲ್ಲಿ ಅಂಜಿಕೆಯನ್ನು ಬಿತ್ತುವ ಪ್ರಬಲ ಆಯುಧ ಇದು, ಧನದ ಸಹಾಯದಿಂದ ಅರಸನ ಅಧಿಕಾರವನ್ನು ಯಾವಾಗಲೂ ನಿಗ್ರಹಿಸುವುದರಲ್ಲಿ ಅವನು ನಿರತನಾಗಿರುವನು. ಧನರಾಶಿ ತನಗೆ ಬರುವುದಕ್ಕೆ ಯಾವ ವಿಧದಲ್ಲಿಯೂ ರಾಜ್ಯಾಧಿಕಾರ ತನಗೆ ಅಡ್ಡಿಯಾಗಬಾರದೆಂದು ಜೋಪಾನವಾಗಿ ನೋಡಿಕೊಳ್ಳುವನು. ಆದರೂ ಅಧಿಕಾರವು ಕ್ಷತ್ರಿಯನಿಂದ ಶೂದ್ರ ವರ್ಗಕ್ಕೆ ಹೋಗುವುದಕ್ಕೆ ವೈಶ್ಯನಿಗೆ ಸ್ವಲ್ಪವೂ ಇಚ್ಛೆಯಿಲ್ಲ.</p>

<!-- 349-5/0488-->
<p>ವರ್ತಕ ಯಾವ ದೇಶಕ್ಕೆ ಹೋಗುವುದಿಲ್ಲ ? ಸ್ವತಃ ತಾನೇ ಪಂಡಿತನಲ್ಲದೆ ಇದ್ದರೂ ವ್ಯಾಪಾರ ಮಾಡುವಾಗ ಒಂದು ದೇಶದ ವಿದ್ಯೆ, ಧರ್ಮ, ಕಲೆ ಮತ್ತು ಶಾಸ್ತ್ರಗಳನ್ನು ಮತ್ತೊಂದು ದೇಶಕ್ಕೆ ಒಯ್ಯುವನು. ಬ್ರಾಹ್ಮಣ ಮತ್ತು ಕ್ಷತ್ರಿಯರ ಪ್ರಾಬಲ್ಯದ ಕಾಲದಲ್ಲಿ ಸಮಾಜದಲ್ಲಿ ಕೇಂದ್ರೀಕೃತವಾದ ಧರ್ಮ, ಸಂಸ್ಕೃತಿ ಮತ್ತು ಕಲೆ ವೈಶ್ಯರ ಹಲವು ವ್ಯಾಪಾರ ಸಂಸ್ಥೆಗಳಿಗೆ ವಾಣಿಜ್ಯದ ನಾಡಿಯ ಮೂಲಕ ಹರಡುವುವು. ವೈಶ್ಯರ ಅಭ್ಯುದಯದ ಪ್ರಾಬಲ್ಯವಿಲ್ಲದೆ ಇದ್ದರೆ ಇಂದು ಒಂದು ಮೂಲೆಯಲ್ಲಿ ಇರುವ ಸಂಸ್ಕೃತಿ ವಿದ್ಯೆ ಕಲೆ ಅಲ್ಲಿಯ ಜನರ ಭೋಗ್ಯ ಮತ್ತು ಆಹಾರ ವಸ್ತುಗಳು - ಇವನ್ನು ಮತ್ತೊಂದು ಕಡೆಗೆ ಯಾರು ಸಾಗಿಸುತ್ತಿದ್ದರು?</p>
<p>ಯಾರ ದೇಹದ ದುಡಿತದಿಂದ ಮಾತ್ರ ಬ್ರಾಹ್ಮಣರ ಪ್ರಭಾವ, ಕ್ಷತ್ರಿಯರ ಪ್ರಾಬಲ್ಯ, ವೈಶ್ಯರ ಐಶ್ವರ್ಯ ಸಾಧ್ಯವಾಯಿತೊ ಅವರು ಎಲ್ಲಿ ಇರುವರು ? ವಾಸ್ತವವಾಗಿ ಸಮಾಜದ ಮುಖ್ಯ ಭಾಗವಾದರೂ ಎಲ್ಲಾ ದೇಶದಲ್ಲಿಯೂ, ಎಲ್ಲಾ ಕಾಲದಲ್ಲಿಯೂ, 'ಅವರು ಅಂತ್ಯಜರು'' ಎಂದು ಕರೆಯಲ್ಪಡುವವರ ಗತಿ ಏನಾಗಿರುವುದು ? ಮೇಲಿನ ವರ್ಗದವರಿಗೆ ಮಾತ್ರ ಮಾಸಲಾದ ಧರ್ಮ ಮತ್ತು ಜ್ಞಾನದಲ್ಲಿ ಅಲ್ಪಸ್ವಲ್ಪ ಭಾಗ ಪಡೆಯಲು ಯತ್ನಿಸಿದ ಮಹಾ ತಪ್ಪಿಗಾಗಿ ಶೂದ್ರರಿಗೆ ಅವನ ನಾಲಿಗೆಯನ್ನು ಕತ್ತರಿಸಿ, ಚರ್ಮವನ್ನು ಸುಲಿಯಿರಿ' ಮುಂತಾದ ಸೌಮ್ಮ ಶಿಕ್ಷೆಯನ್ನಷ್ಟೆ ದಯಾಳುವಾದ ಭರತಖಂಡ ವಿಧಿಸಿತು! ಭರತ ಖಂಡದಲ್ಲಿ ಚಲಿಸುತ್ತಿರುವ ಶವಗಳಂತಿರುವ, ಇತರ ದೇಶದಲ್ಲಿ ಭಾರವಾಹೀ ಪಶುಗಳಂತೆ ಇರುವ ಈ ಶೂದ್ರರ ಬದುಕು ಎಂತಹದು? ಭರತಖಂಡದ ವಿಚಾರವಾಗಿ ನಾನು ಏನು ಹೇಳಲಿ! ಇಲ್ಲಿಯ ಶೂದ್ರರ ಮಾತಂತಿರಲಿ, ಧರ್ಮಶಾಸ್ತ್ರಗಳ ತವರುಮನೆಯಂತಿದ್ದ ಬ್ರಾಹ್ಮಣ ವರ್ಗವೇ ಭರತಖಂಡದ ಈಗಿನ ಪಾಶ್ಚಾತ್ಯ ವಿದ್ವಾಂಸ ತಂಡ. ಆಳುತ್ತಿರುವ ಆಂಗ್ಲೀಯರು ಅದರ ಕ್ಷತ್ರಿಯರೇ, ವೈಶ್ಯರೂ ಕೂಡ ಆ೦ಗ್ಲೀಯರು. ಅವರ ರಕ್ತ ಮತ್ತು ಮೂಳೆಯಲ್ಲಿಯೆ ವ್ಯಾಪಾರದ ಹುಟ್ಟುಗುಣವಿದೆ. ಈಗ ಭಾರತೀಯರಿಗೆ ಉಳಿದಿರುವುದು ಒಂದೇ: ಅದೇ ಶೂದ್ರತ್ವ, ಪರಿಚಾರಿಕೆ. ಅಭೇದ್ಯವಾದ ಕಾರ್ಮೋಡ ಇಂದು ನಮ್ಮನ್ನೆಲ್ಲ ಆವರಿಸಿದೆ. ಉದ್ದೇಶದ ದೃಢತ್ವವಿಲ್ಲ, ಅಥವಾ ಉದ್ಯಮದ ಸಾಹಸವಿಲ್ಲ, ಕೆಚ್ಚೆದೆಯ ಧೈರ್ಯವಾಗಲೀ ಅಥವಾ ದೃಢಮನಸ್ಸಾಗಲೀ ಇಲ್ಲ. ಇನ್ನೊಬ್ಬರು ನಮ್ಮನ್ನು ಹೀನಾಯವಾಗಿ ಕಂಡರೆ ಜುಗುಪ್ಪೆಯಾಗಲಿ, ಗುಲಾಮಗಿರಿಗೆ ಪ್ರತಿಭಟನೆಯಾಗಲೀ ಇಲ್ಲ. ಹೃದಯದಲ್ಲಿ ಪ್ರೇಮವಾಗಲೀ, ಭರವಸೆಯಾಗಲೀ, ಸಾಹಸವಾಗಲೀ ಇಲ್ಲ. ಭರತಖಂಡದಲ್ಲಿ, ಇರುವುದೇ, ಆಳವಾದ ಸ್ವಭಾವ ಸಿದ್ದ ಪರಸ್ಪರ ಅಸೂಯೆ ಮತ್ತು ದ್ವೇಷ, ಹೇಗಾದರೂ ಮಾಡಿ ದುರ್ಬಲರನ್ನು ನಾಶಮಾಡುವುದು. ನಾಯಿಯಂತೆ ಬಲಾಢರ ಕಾಲನ್ನು ನೆಕ್ಕುವುದು. ಈಗ ತೃಪ್ತಿಯ ಪರಾಕಾಷ್ಠೆ ಇರುವುದು ಐಶ್ವರ್ಯ ಮತ್ತು ಅಧಿಕಾರವನ್ನು ಪ್ರದರ್ಶಿಸುವುದರಲ್ಲಿ : ಭಕ್ತಿ ಇರುವುದು ಸ್ವಾರ್ಥತೆಯ ತೃಪ್ತಿಯಲ್ಲಿ : ಚಾತುರ್ಯ, ನಶ್ವರ ವಸ್ತುಗಳನ್ನು ಸಂಗ್ರಹಿಸುವುದರಲ್ಲಿ; ಯೋಗ ಅತಿ ಅಸಹ್ಯಕರವಾದ ಪೈಶಾಚಿಕ ಆಚಾರಗಳಲ್ಲಿ; ಕರ್ಮ ಮತ್ತೊಬ್ಬರ ಊಳಿಗದಲ್ಲಿ; ನಾಗರಿಕತೆ ಅನ್ಯ ರಾಷ್ಟ್ರಗಳನ್ನು ತುಚ್ಛವಾಗಿ ಅನುಕರಿಸುವುದರಲ್ಲಿ, ವಾಚಾಳತ್ವ ನಿಂದಾಸ್ಪದ ಭಾಷೆಯನ್ನು</p>

<!-- 349-5/0489-->

<p>ಉಪಯೋಗಿಸುವುದರಲ್ಲಿ; ಸಾಹಿತ್ಯ ಪ್ರತಿಭೆ ಶ್ರೀಮಂತನನ್ನು ಅತಿಶಯವಾಗಿ ಹೊಗಳುವುದರಲ್ಲಿ, ಅಥವಾ ಅಸಹ್ಯಕರವಾದ ದೃಶ್ಯಗಳನ್ನು ವಿವರಿಸುವುದರಲ್ಲಿ ! ಎಲ್ಲಿ ನಿಜವಾಗಿ ಜನಾಂಗವೆಲ್ಲ ಶೂದ್ರರ ಮಟ್ಟಕ್ಕೆ ಇಳಿದಿರುವುದೊ ಅಂತಹ ದೇಶದಲ್ಲಿ ಪ್ರತ್ಯೇಕವಾಗಿರುವ ಶೂದ್ರವರ್ಣದವರನ್ನು ಏತಕ್ಕೆ ಬೇರೆ ವಿವರಿಸಬೇಕು ? ಭರತಖಂಡ ಅಲ್ಲದೆ ಉಳಿದ ಕಡೆ ಇರುವ ಶೂದ್ರರು ಸ್ವಲ್ಪ ಜಾಗ್ರತರಾಗಿರುವಂತೆ ಕಾಣುವರು. ಆದರೆ ಅವರಲ್ಲಿ ಸ್ವಲ್ಪ ಶಿಕ್ಷಣದ ಅಭಾವವಿದೆ. ಶೂದ್ರರಲ್ಲಿ ಸಾಮಾನ್ಯವಾಗಿ ಪರಸ್ಪರ ದ್ವೇಷವೆಂಬ ಚಾಳಿ ಇದೆ. ಉಳಿದ ಪಂಗಡದವರನ್ನು ಇವರು ಸಂಖ್ಯೆಯಲ್ಲಿ ಮಾರಿದರೆ ಏನು ಪ್ರಯೋಜನ ! ಹತ್ತು ಜನ ಹತ್ತುಲಕ್ಷ ಜನರ ಶಕ್ತಿಯನ್ನು ಸಂಪಾದಿಸುವಂತಹ ಐಕ್ಯತೆ ಇನ್ನೂ ಶೂದ್ರರ ಪಾಲಿಗೆ ಬಂದಿಲ್ಲ. ಆದಕಾರಣವೆ ಪ್ರಕೃತಿ ನಿಯಮಾನುಸಾರ ಶೂದ್ರರೂ ಸಾಧಾರಣವಾಗಿ ಆಶ್ರಿತ ಜನಾಂಗವಾಗಿರುವರು.</p>
<p>ಆದರೆ ಇನ್ನೂ ಭರವಸೆ ಇದೆ. ಕಾಲದ ಪ್ರಚಂಡ ಪ್ರವಾಹದಲ್ಲಿ ಬ್ರಾಹ್ಮಣರು ಮತ್ತು ಉಳಿದ ಮೇಲಿನ ವರ್ಣದವರು ಶೂದ್ರರ ಮಟ್ಟಕ್ಕೆ ಇಳಿದು ಶೂದ್ರರು ಮೇಲಿನ ಹಂತಕ್ಕೆ ಏರುವರು. ಒಂದಾನೊಂದು ಕಾಲದಲ್ಲಿ ರೋಮಿನ ಆಳ್ವಿಕೆಗೆ ಒಳಪಟ್ಟ ಶೂದ್ರರ ದೇಶವಾದ ಯುರೋಪಿನಲ್ಲಿ ಈಗ ಕ್ಷಾತ್ರವೀರ್ಯ ತುಂಬಿದೆ. ನಮ್ಮ ಕಣ್ಣೆದುರಿಗೇ ಹಿಂದೆ ಬಲಾಢವಾದ ಚೀನಾದೇಶ ಶೂದ್ರರ ಗುಂಪಿಗೆ ಇಳಿಯುತ್ತಿರುವುದು, ಕೆಲಸಕ್ಕೆ ಬಾರದ ಜಪಾನು ಆಕಾಶಬಾಣದಂತೆ ಇದ್ದಕ್ಕಿದ್ದಂತೆ ಮೇಲೇರಿ - ತನ್ನ ಶೂದ್ರ ಸ್ವಭಾವವನ್ನು ಕೊಡಹಿ, ಕ್ರಮೇಣ ಮೇಲಿನ ವರ್ಗದವರ ಹಕ್ಕನ್ನು ಆಕ್ರಮಿಸುತ್ತಿದೆ. ಆಧುನಿಕ ಗ್ರೀಸ್ ಮತ್ತು ಇಟಲಿ ಕ್ಷತ್ರಿಯಸ್ಥಾನಕ್ಕೆ ಬಂದಿರುವುದು, ಟರ್ಕಿ, ಸ್ಪೆಯಿನ್ ಮುಂತಾದ ದೇಶಗಳ ಅವನತಿಯನ್ನೂ ನಾವು ಇಲ್ಲಿ ಗಮನಿಸ ಬೇಕಾಗಿದೆ.</p>
<p>ಆದರೂ ಶೂದ್ರರು ಕೇವಲ ತಮ್ಮ ಶೂದ್ರತ್ವದಿಂದಲೇ ಮೇಲೇಳುವ ಒಂದು ಕಾಲ ಬರುವುದು. ಆದರೆ ಈಗಿನಂತೆ ಶೂದ್ರರೇ ವೈಶ್ಯ ಅಥವಾ ಕ್ಷತ್ರಿಯರ ಗುಣವನ್ನು ಗಳಿಸಿ ಪ್ರಾಮುಖ್ಯತೆಗೆ ಬರುವಂತೆ ಅಲ್ಲ. ಪ್ರತಿಯೊಂದು ದೇಶದ ಶೂದ್ರರು-ವೈಶ್ಯ ಅಥವಾ ಕ್ಷತ್ರಿಯರಂತೆ ಆಗದೆ, ತಮ್ಮ ಹುಟ್ಟುಗುಣವಾದ ಶೂದ್ರಸ್ವಭಾವ ಮತ್ತು ಅಭ್ಯಾಸಗಳಿಂದಲೇ ಪ್ರತಿಯೊಂದು ಸಮಾಜದಲ್ಲಿಯೂ ನಿರಂಕುಶ ಅಧಿಕಾರವನ್ನು ಪಡೆಯುವ ಒಂದು ಸಮಯ ಬರುವುದು. ಹೊಸ ಶಕ್ತಿಯ ಅರುಣೋದಯದ ಚಿಹ್ನೆಗಳು ಪಾಶ್ಚಾತ್ಯ ದೇಶಗಳಲ್ಲಿ ನಿಧಾನವಾಗಿ ಕಾಣಿಸಿಕೊಳ್ಳಹತಿವೆ. ಈ ಹೊಸ ಶಕ್ತಿಯ ಪರಿಣಾಮ ಹೇಗೆ ಆಗುವುದೆಂದು ಊಹಿಸುವುದಕ್ಕೆ ಪ್ರಾಜ್ಞರಿಗೇ ಅಸಾಧ್ಯವಾಗಿರುವುದು. ಸಮಾಜವಾದ, ಅರಾಜಕತಾವಾದ, ಶೂನ್ಯವಾದ, ಇವುಗಳೇ ಮುಂದೆ ಆಗಲಿರುವ ಸಮಾಜ ಕ್ರಾಂತಿಯ ಅರುಣೋದಯ. ಬಹಳ ಕಾಲದಿಂದಲೂ ದಬ್ಬಾಳಿಕೆ ಮತ್ತು ಬಲಾತ್ಕಾರಕ್ಕೆ ತುತ್ತಾದುದರ ಪರಿಣಾಮವಾಗಿ ಶೂದ್ರರು ಸಾಧಾರಣವಾಗಿ ಮೇಲಿನವರ ಕಾಲನ್ನು ನೆಕ್ಕುವ ನಾಯಿಯಂತಹ ನೀಚ ಊಳಿಗದ ಸ್ವಭಾವದವರಾಗಿರುವರು, ಅಥವಾ ಕೂರ ಮೃಗಗಳಂತೆ ಅಮಾನುಷರಾಗಿರುವರು. ಯಾವಾಗಲೂ ಅವರ ಆಸೆ ಮತ್ತು ಆಕಾಂಕ್ಷೆ ಭಗ್ನವಾದುದರಿಂದ ಕೆಲಸದಲ್ಲಿ ದೃಢ ನಿಶ್ಚಯವಾಗಲೀ ಛಲವಾಗಲೀ ಇಲ್ಲ.</p>

<!-- 349-5/0490-->
<p>ಪಾಶ್ಚಾತ್ಯ ದೇಶಗಳಲ್ಲಿ ವಿದ್ಯೆ ಹರಡಿದ್ದರೂ, ಶೂದ್ರ ಪಂಗಡದ ಏಳಿಗೆಗೆ ಬಹಳ ಆತಂಕವಿದೆ. ಕಾರಣ ಸ್ವಭಾವಜನ್ಯವಾದ ಗುಣ-ಅವಗುಣಗಳುಳ್ಳ ವರ್ಣ ವ್ಯವಸ್ಥೆಯನ್ನು ಅಲ್ಲಿ ಒಪ್ಪಿಕೊಂಡಿಲ್ಲ. ಹಿಂದಿನ ಕಾಲದಲ್ಲಿ ಭರತಖಂಡದಲ್ಲಿದ್ದ ಗುಣಪ್ರಧಾನವಾದ ಈ ಜಾತಿ ವ್ಯವಸ್ಥೆಯಿಂದಲೇ ಶೂದ್ರ ಪಂಗಡದವರು ಸ್ವಾತಂತ್ರ್ಯ ವಿಲ್ಲದೆ ಬದ್ದರಾಗಿದ್ದರು. ಮೊದಲನೆಯದಾಗಿ ಅವರಿಗೆ ಹಣಸಂಗ್ರಹಕ್ಕಾಗಿಯಾಗಲಿ ಅಥವಾ ಸರಿಯಾದ ವಿದ್ಯೆಯನ್ನು ಕಲಿಯುವುದಕ್ಕಾಗಿಯಾಗಲೀ ಅವಕಾಶವನ್ನೇ ಕೊಡಲಿಲ್ಲ. ಈ ಕೊರತೆ ಸಾಲದೆಂಬಂತೆ, ಏನಾದರೂ ಅಸಾಧಾರಣ ಕುಶಲತೆಯನ್ನು ಪಡೆದ ಪ್ರತಿಭಾಶಾಲಿ ಶೂದ್ರರಲ್ಲಿ ಹುಟ್ಟಿದನೆಂದರೆ ಉತ್ತಮ ವರ್ಣದವರು ಇವನಿಗೆ ಬೇಕಾದಷ್ಟು ಕೀರ್ತಿ ಗೌರವಗಳನ್ನು ಕೊಟ್ಟು ಅವನನ್ನು ತಮ್ಮ ಗುಂಪಿಗೆ ಸೆಳೆದು ಕೊಳ್ಳುತ್ತಿದ್ದರು. ಅವನ ಬುದ್ಧಿಶಕ್ತಿ ಮತ್ತು ಜಾಣತನ ಬೇರೆ ವರ್ಣದ ಉಪಯೋಗಕ್ಕೆ ಆಯಿತು. ಅವನ ವರ್ಣದವರಿಗೆ ಅವನ ಪ್ರತಿಭೆಯಿಂದ ಯಾವ ಪ್ರಯೋಜನವೂ ಆಗಲಿಲ್ಲ. ಇಷ್ಟು ಮಾತ್ರವಲ್ಲ. ಮೇಲಿನ ವರ್ಗದವರು ತಮ್ಮಲ್ಲಿ ಕೆಲಸಕ್ಕೆ ಬಾರದವರನ್ನೆಲ್ಲ ತ್ಯಜಿಸಿ ಅವರನ್ನೂ ಶೂದ್ರರ ಪಂಗಡಕ್ಕೆ ಎಸೆಯುತ್ತಿದ್ದುದರಿಂದ ಅವರ ಸಂಖ್ಯೆ ಹೆಚ್ಚಾಯಿತು. - ಅನುಮಾನಾಸ್ಪದರಾದ ತಂದೆ ತಾಯಿಗಳನ್ನು ಉಳ್ಳಂತಹ ವಸಿಷ್ಠ, ನಾರದ, ಸತ್ಯಕಾಮ, ಜಾಬಾಲ, ವ್ಯಾಸ*, ಕೃಪ, ದ್ರೋಣ, ಕರ್ಣ ಮುಂತಾದವರು ಅವರವರ ಪಾಂಡಿತ್ಯ ಮತ್ತು ಶೌರ್ಯಕ್ಕೆ ತಕ್ಕಂತೆ ಬ್ರಾಹ್ಮಣ ಮತ್ತು ಕ್ಷತ್ರಿಯ ವರ್ಣಕ್ಕೆ ಎತ್ತಲ್ಪಟ್ಟರು. ಆದರೆ ಇವರ ಉನ್ನತಿಯಿಂದ ವಾರಾಂಗನೆ, ಪರಿಚಾರಕಳು, ಬೆಸ್ತರು, ಸಾರಥಿ ಮುಂತಾದವರಿಗೆ ಹೇಗೆ ಅನುಕೂಲವಾಯಿತು ಎಂಬುದನ್ನು ನೋಡಬೇಕಾಗಿದೆ. ಜೊತೆಗೆ ಪತಿತರಾದ ಬ್ರಾಹ್ಮಣ, ಕ್ಷತ್ರಿಯ, ವೈಶ್ಯರೆಲ್ಲ ಶೂದ್ರರ ಗುಂಪಿಗೆ ಸೇರಿಸಲ್ಪಡುತ್ತಾ ಶೂದ್ರರ ಸಂಖ್ಯೆ ಹೆಚ್ಚಾಯಿತು.</p>
<p>ಆಧುನಿಕ ಭಾರತದಲ್ಲಿ ಶೂದ್ರ ಕುಲೋತ್ಪನ್ನರು ಕೋಟ್ಯಾಧೀಶ್ವರರಾಗಲಿ ಅಥವಾ ಘನ ಪಂಡಿತರಾಗಲೀ ತಮ್ಮ ಸಮಾಜವನ್ನು ಬಿಡುವುದಕ್ಕೆ ಅವರಿಗೆ ಅಧಿಕಾರವಿಲ್ಲ. ಇದರ ಪರಿಣಾಮವಾಗಿ ಅವನ ಪಾಂಡಿತ್ಯ, ಐಶ್ವರ್ಯವೆಲ್ಲ, ಅವರ ಜಾತಿಯ ಎಲೆಯೊಳಗೇ ಇರುವುದರಿಂದ ಅವರ ಜಾತಿಯ ಮೇಲೆಗಾಗಿ ಉಪಯೋಗಿಸಲ್ಪಡುತ್ತದೆ. ವಂಶಾನುಗತವಾಗಿ ಬಂದ ಭಾರತೀಯ ವರ್ಣವ್ಯವಸ್ಥೆ ತನ್ನ ಮೇರೆಯನ್ನು ತಾನೆ ಮಾರಲಾರದೆ ಇರುವುದರಿಂದ ನಿಧಾನವಾದರೂ ನಿಜವಾಗಿಯೂ ಆಯಾ ಜಾತಿಯಲ್ಲಿ ಇರುವವರ ಏಳಿಗೆಗೆ ಸಹಾಯವಾಗಿದೆ. ಎಲ್ಲಿಯವರೆಗೂ ಭಾರತದ ಪ್ರಜೆಗಳು ಜಾತ್ಯತೀತ ದೃಷ್ಟಿಯುಳ್ಳ ಸರ್ಕಾರದಿಂದ ಆಳಲ್ಪಡುವರೋ, ಅಲ್ಲಿಯವರೆಗೆ</p>
<p>“ವಸಿಷ್ಠನ ತಂದೆ ಬ್ರಹ್ಮ, ತಾಯಿ ಗೊತ್ತಿಲ್ಲ. ನಾರದನ ತಾಯಿ ಪರಿಚಾರಕಳು, ತಂದೆ ಗೊತ್ತಿಲ್ಲ. ಸತ್ಯಕಾಮ ಜಾಬಾಲನ ತಾಯಿ ಪರಿಚಾರಕಳು, ತಂದೆ ಗೊತ್ತಿಲ್ಲ. ವ್ಯಾಸನ ತಂದೆ ಪರಾಶರನೆಂಬ ಬ್ರಾಹ್ಮಣ, ತಾಯಿ ಮತ್ಸಗಂಧಿ ಎಂಬ ಮದುವೆಯಾಗದ ಹೆಂಗಸು. ಕೃಪನ ತಂದೆ ಸರದ್ವಾನ್ ಗೌತಮನೆಂಬ ಬ್ರಾಹ್ಮಣ, ತಾಯಿ ಅಪ್ಪರೆಯಾದ ಜಾನಪದಿ, ದ್ರೋಣನ ತಂದೆ ಭರದ್ವಾಜನೆಂಬ ಬ್ರಾಹ್ಮಣ, ತಾಯಿ ಮೃತಾಚಿ ಎಂಬ ಅಪ್ಪರೆ. ಕರ್ಣನ ತಾಯಿ ಕುಂತಿ, ತಾನು ಕಸ್ಯೆಯಾಗಿದ್ದಾಗಲೆ ಅವನನ್ನು ಹೆತ್ತಳು. ತಂದೆ ಸೂರ್ಯ.</p>

<!-- 349-5/0491-->

<p>ಕೆಳಗಿನ ವರ್ಗದವರ ಅಭಿವೃದ್ಧಿ ಹೀಗೆಯೇ ಮುಂದುವರಿಯುವುದು.</p>
<p>ಸಮಾಜದ ನಾಯಕತ್ವ ಜ್ಞಾನವನ್ನು ತನಗೇ ಮಾಸಲಾಗಿಟ್ಟುಕೊಂಡಿರುವವನ ಕೈಯಲ್ಲಿ ಆಗಲೀ, ಐಶ್ವರ್ಯ ಅಥವಾ ಅಸ್ತ್ರಶಸ್ತ್ರಗಳ ಶಕ್ತಿಯನ್ನು ಪಡೆದವನ ಕೈಯಲ್ಲಾಗಲೀ ಇರುವುದಾದರೂ ಆ ಶಕ್ತಿಗೆ ಮೂಲ ಆಧಾರ ಸಾಮಾನ್ಯ ಪ್ರಜೆಗಳು. ಈ ಮೂಲದಿಂದ ಅಧಿಕಾರದಲ್ಲಿರುವ ಪಂಗಡ ಎಷ್ಟು ದೂರವಾದರೆ ಅಷ್ಟೂ ನಿರ್ಬಲವಾಗುವುದು. ಆದರೆ ವಿಧಿಯ ವಿಚಿತ್ರ ಲೀಲೆ ಇದು. ಮಾಯೆಯ ವಿಲಕ್ಷಣ ನಟನೆ ಇದು. ಯಾರಿಂದ ಈ ಶಕ್ತಿಯನ್ನು ಕಂಡಂತೆ ಕಾಣದಂತೆಯೋ, ನ್ಯಾಯವಾಗಿಯೋ ಅನ್ಯಾಯವಾಗಿಯೋ, ಮೋಸ, ಉಪಾಯ, ಬಲಾತ್ಕಾರ ಅಥವಾ ಸ್ಟೇಚ್ಛೆಯ ದಾನದಂತೆ ಕಸಿದುಕೊಂಡರೆ ಅವರನ್ನು ಅಧಿಕಾರದಲ್ಲಿರುವ ಪಂಗಡ ಗಮನಕ್ಕೆ ತೆಗೆದುಕೊಳ್ಳುವುದೇ ಇಲ್ಲ. ಕಾಲ ಕ್ರಮೇಣ ಪುರೋಹಿತ ಶಕ್ತಿ ತನ್ನ ಶಕ್ತಿಯ ಕೇಂದ್ರವಾದ ಆಶ್ರಿತ ಜನರ ವಿಶ್ವಾಸವನ್ನು ಸಂಪೂರ್ಣವಾಗಿ ಕಳೆದುಕೊಂಡಿತು. ಆಗ ಆಶ್ರಿತ ಜನರ ಸಹಾಯವನ್ನು ಪಡೆದ ಕ್ಷತ್ರಿಯರಿಂದ ಇದು ನಾಶವಾಯಿತು. ಪುನಃ ಕ್ಷತ್ರಿಯರು ತಾವು ನಿರಂಕುಶರೆಂದು ತಿಳಿದು, ಆಶ್ರಿತ ಜನರಿಗೂ ತಮಗೂ ನಡುವೆ ಒಂದು ದೊಡ್ಡ ಕಂದರವನ್ನೇ ಕಲ್ಪಿಸಿಕೊಂಡರು. ಆಗ ಅವರು ತಾವೇ ನಾಶವಾದರು ಅಥವಾ ಜನಸಾಮಾನ್ಯರ ಸಹಕಾರವನ್ನು ಹೆಚ್ಚು ಗಳಿಸಿದ ವೈಶ್ಯರ ಕೈಗೊಂಬೆಯಾದರು. ವೈಶ್ಯರು ಈಗ ತಮ್ಮ ಗುರಿಯನ್ನು ಸಾಧಿಸಿದರು. ಆದಕಾರಣ ಆಶ್ರಿತ ಜನರ ಯಾವ ಸಹಾಯವನ್ನೂ ಅವರು ಲಕ್ಷಿಸುವುದಿಲ್ಲ. ಅವರಿಂದ ಬೇರೆಯಾಗಲು ಸಾಧ್ಯವಾದಷ್ಟು ಪ್ರಯತ್ನ ಪಡುತ್ತಿರುವರು. ಇದರ ಪರಿಣಾಮವಾಗಿಯೆ ಈ ಶಕ್ತಿಯ ನಾಶದ ಬೀಜವೂ ಕೂಡ ಇಲ್ಲೆ ಬಿತ್ತಲ್ಪಟ್ಟಿತು. ತಾವೇ ಎಲ್ಲಾ ಶಕ್ತಿಯ ಮೂಲವಾದರೂ ಆಶ್ರಿತ ಜನರು ತಮ್ಮ ತಮ್ಮೊಳಗೇ ಎಂದಿಗೂ ಕೊನೆಗಾಣದ ಅಂತರವನ್ನು ಕಲ್ಪಿಸಿಕೊಂಡು ನ್ಯಾಯವಾದ ಹಕ್ಕನ್ನು ಕಳೆದುಕೊಂಡರು. ಇಂತಹ ಸಂಬಂಧ ಇರುವವರೆಗೆ ಸ್ಥಿತಿ ಹೀಗೆಯೇ ಇರುವುದು. - ದ್ವೇಷ ಮತ್ತು ಪ್ರೀತಿಯ ಸಾಮಾನ್ಯ ಅಪಾಯ ಅಥವಾ ಕೆಲವೊಮ್ಮೆ ಅವುಗಳಿಗೆ ಸಾಮಾನ್ಯ ಕಾರಣ, ಜನರು ಒಂದಾಗುವ ಸ್ವಭಾವ, ಯಾವ ನಿಯಮಾನುಸಾರ ಹಿಂಸ್ರ ಪ್ರಾಣಿಗಳು ಒಟ್ಟುಗೂಡುವುವೊ ಅದರ ಪ್ರಕಾರವೇ ಜನರು ಕಲೆತು ಜಾತಿ ಅಥವಾ ಜನಾಂಗ ವಾಗುವುದು. ತಮ್ಮ ಜನಾಂಗ ಮತ್ತು ದೇಶದ ಮೇಲೆ ಅತಿ ಉತ್ಕಟವಾದ ಪ್ರೇಮ, ಮತೊಂದು ದೇಶದವರೊಂದಿಗೆ ಅತಿ ತೀವ್ರವಾದ ದೋಷ, ಗ್ರೀಸಿನವರಿಗೆ ಇರಾನಿಯರ ಮೇಲೆ, ರೋಮಿನವರಿಗೆ ಕಾರ್ತೆಜಿನವರ ಮೇಲೆ, ಅರಬ್ಬರಿಗೆ ಕಾಫರರ ಮೇಲೆ,ಸ್ಪೆಯಿನ್ ದೇಶದವರಿಗೆ ಮೂರರ ಮೇಲೆ, ಫ್ರಾನ್ಸಿಗೆ ಸೊಯಿನ್ ಮೇಲೆ, ಇಂಗ್ಲೆಂಡ್ ಮತ್ತು ಜರ್ಮನಿಗೆ ಫ್ರಾನ್ಸಿನ ಮೇಲೆ, ಅಮೆರಿಕಾ ದೇಶೀಯರಿಗೆ ಇಂಗ್ಲೆಂಡಿನ ಮೇಲೆ ಇರುವ ದ್ವೇಷ, ವಿರೋಧ ಪಕ್ಷಗಳೊಂದಿಗೆ ಸೇರಿ ಒಂದು ದೇಶ ಇನ್ನೊಂದು ದೇಶಕ್ಕಿಂತ ಹೆಚ್ಚು ಅಭಿವೃದ್ದಿಯಾಗಲು ನಿಸ್ಸಂದೇಹವಾಗಿಯೂ ಅತಿಮುಖ್ಯ ಕಾರಣಗಳಲ್ಲಿ ಒಂದಾಯಿತು.</p>

<!-- 349-5/0492-->
<p>ಸ್ವಾರ್ಥತ್ಯಾಗಕ್ಕೆ ಸ್ವಾರ್ಥಪ್ರೀತಿ ಮೊದಲನೆ ಗುರು. ವ್ಯಷ್ಟಿಯ ಹಿತವನ್ನು ಉಳಿಸಿಕೊಳ್ಳುವುದಕ್ಕಾಗಿಯೇ ಒಬ್ಬನು ಮೊದಲು ಸಮಷ್ಟಿಯ ಹಿತವನ್ನು ನೋಡುವನು. ಒಂದು ದೇಶದ ಹಿತದಲ್ಲಿ ತನ್ನ ಹಿತ ಬೆರೆತಿದೆ, ದೇಶದ ಹಿತದಲ್ಲಿ ವ್ಯಕ್ತಿಯ ಹಿತವಿದೆ. ಹಲವರ ಸಹಕಾರವಿಲ್ಲದೆ ಇದ್ದರೆ ಮುಕ್ಕಾಲುಪಾಲು ಕೆಲಸ ಮುಂದೆ ಸಾಗುತ್ತಿರಲಿಲ್ಲ, ಆತ್ಮ ರಕ್ಷಣೆಯೂ ಅಸಾಧ್ಯವಾಗುವುದು. ಸ್ವಾರ್ಥ ರಕ್ಷಣೆಯ ಹಿತಕ್ಕಾಗಿ ಪರಸ್ಪರ ಸಹಾಯಕ್ಕೆಂದು ಒಟ್ಟು ಕಲೆಯುವುದನ್ನು ಪ್ರತಿಯೊಂದು ಜನಾಂಗದಲ್ಲಿಯೂ ಮತ್ತು ದೇಶದಲ್ಲಿಯೂ ನಾವು ನೋಡುತ್ತೇವೆ. ಸ್ವಾರ್ಥತೆಯ ವಲಯ ಒಬ್ಬರಿಂದ ಮತ್ತೊಬ್ಬರಿಗೆ ವ್ಯತ್ಯಾಸವಾಗುವುದೇನೋ ನಿಜ. ಹಲವು ಮಕ್ಕಳನ್ನು ಪಡೆದು ಕಾರ್ಪಣ್ಯದಿಂದ ಹೇಗೊ ಉದರ ಪೂರ್ತಿಯಲ್ಲಿ ನಿರತರಾಗಿರುವುದು ಮತ್ತು ಮೇಲಿನ ವರ್ಗದವರ ಧಾರ್ಮಿಕ ಅನುಸರಣೆಗೆ ಯಾವ ವಿಧವಾದ ಅಡಚಣೆಯೂ ಉಂಟಾಗದಿರುವುದು – ಇದೇ ಭಾರತೀಯರ ಅತಿ ಹೆಚ್ಚಿನ ಆಸಕ್ತಿ. ಆಧುನಿಕ ಭಾರತದ ವಿಷಯದಲ್ಲಿ ಇದಕ್ಕಿಂತ ಉತ್ತಮ ಭವಿಷ್ಯವನ್ನು ಕಲ್ಪಿಸಿಕೊಳ್ಳುವುದು ಸಾಧ್ಯವಿಲ್ಲ. ಭಾರತೀಯ ಜೀವನದ ಅಂತಿಮ ಸೋಪಾನವಿದು.</p>
<p>ಇಂದಿನ ಭಾರತೀಯ ಸರ್ಕಾರದಲ್ಲಿ ನಿಜವಾಗಿಯೂ ಕೆಲವು ದೋಷಗಳು ಅಂತರ್ಗತವಾಗಿವೆ, ಮತ್ತು ಅದರಲ್ಲಿ ಕೆಲವು ಉತ್ತಮವಾದ ಶ್ಲಾಘನೀಯ ಅಂಶಗಳೂ ಇವೆ. ಅದರ ಅತ್ಯುತ್ತಮ ಗುಣವೆ ಇದು: ಪಾಟಲೀಪುತ್ರ ಚಕ್ರಾಧಿಪತ್ಯ ನಾಶವಾದಮೇಲೆ ಇಂದಿನವರೆಗೆ, ಭರತಖಂಡದಲ್ಲೆಲ್ಲ ತನ್ನ ಸಾರ್ವಭೌಮ ಅಧಿಕಾರವನ್ನು ಉಪ ಯೋಗಿಸುತ್ತಿರುವ ಇಂಗ್ಲಿಷರಂತಹ ಪ್ರಬಲವಾದ ಸರ್ಕಾರದ ಕೆಳಗೆ ಭರತಖಂಡ ಇರಲಿಲ್ಲ. ವೈಶ್ಯರ ಪ್ರಾಬಲ್ಯ ಕಾಲದಲ್ಲಿ (ಅವರಲ್ಲಿ ಸ್ವಭಾವತಃ ಇರುವ ಕಾರ್ಯತತ್ಪರತೆಗೆ ಅನಂತ ಧನ್ಯವಾದಗಳು !) ವ್ಯಾಪಾರದ ಸಾಮಾನುಗಳು ಪ್ರಪಂಚದ ಒಂದು ಮೂಲೆಯಿಂದ ಮತ್ತೊಂದು ಮೂಲೆಗೆ ಬರುವಾಗ ಇದರ ಜೊತೆಯಲ್ಲೇ ಅನ್ಯದೇಶದ ಭಾವರಾಶಿ, ಭರತಖಂಡದಲ್ಲೆಲ್ಲಾ ಆದ್ಯಂತವಾಗಿ ಬಲಾತ್ಕಾರದಿಂದ ಪ್ರವೇಶಿಸುತ್ತಿದೆ. ಇಂತಹ ಭಾವನೆ ಮತ್ತು ಆಲೋಚನೆಗಳಲ್ಲಿ ಕೆಲವು ಅವರಿಗೆ ನಿಜವಾಗಿಯೂ ಹಿತಕಾರಿ, ಕೆಲವು ದುಷ್ಪರಿಣಾಮಕಾರಿ; ಮತ್ತೆ ಕೆಲವಾದರೂ ಈ ದೇಶದ ಜನರಿಗೆ ಯಾವುದು ನಿಜವಾಗಿ ಒಳ್ಳೆಯದು ಎಂಬುದನ್ನು ನಿರ್ಧರಿಸುವುದಕ್ಕೆ ತಕ್ಕ ಜಾ ನ ಮತ್ತು ಸಾಮರ್ಥ ಪರದೇಶೀಯರಿಗೆ ಇಲ್ಲ ಎಂಬುದನ್ನು ತೋರುವುದು. - ಆದರೆ ಇರುವ ಒಳ್ಳೆಯದು ಮತ್ತು ಕೆಟ್ಟದು ಇವನ್ನು ಭೇದಿಸಿ ನೋಡಿದರೆ ಭವಿಷ್ಯ ಭರತಖಂಡದ ಅಭ್ಯುದಯದ ಚಿಹ್ನೆ ಕಾಣುತ್ತಿದೆ. ಒಂದು ಕಡೆ ಭಾರತೀಯರ ಹಿಂದಿನ ಆದರ್ಶ, ಮತ್ತೊಂದು ಕಡೆ ಹೊಸದಾಗಿ ಪರಿಚಯವಾದ ಅನ್ಯ ದೇಶದ ಆದರ್ಶಗಳ ಕ್ರಿಯೆ ಪ್ರತಿಕ್ರಿಯೆಗಳ ಪರಿಣಾಮವಾಗಿ, ನಿಧಾನವಾಗಿ, ಗಂಭೀರವಾಗಿ, ದೀರ್ಘ ಕಾಲದ ಗಾಢನಿದ್ರೆಯಿಂದ ಭರತಮಾತೆ ಜಾಗ್ರತವಾಗುತ್ತಿರುವಳು. ಹಲವು ತಪ್ಪುಗಳನ್ನು ಅವಳು ಮಾಡುವಳು. ಮಾಡಲಿ, ಅದರಿಂದ ಯಾವ ಹಾನಿಯೂ ಇಲ್ಲ. ನಮ್ಮ ಕೆಲಸದಲ್ಲೆಲ್ಲ ತಪ್ಪೆ ನಮ್ಮ ಗುರು. ಯಾರು ತಪ್ಪು ಮಾಡುವರೋ ಅವರಿಗೆ ಸತ್ಯಮಾರ್ಗ ದೊರಕುವುದು. ಮರಗಳು ಎಂದಿಗೂ ತಪ್ಪು ಮಾಡುವುದಿಲ್ಲ. ಕಲ್ಲು ಎಂದಿಗೂ ಪಾಪಕೂಪಕ್ಕೆ</p>

<!-- 349-5/0493-->

<p>ಬೀಳುವುದಿಲ್ಲ. ಪ್ರಾಣಿಗಳು ಪ್ರಕೃತಿಯ ದೃಢ ನಿಯಮವನ್ನು ಮಾರಿಹೋಗುವುದೇ ಅಪರೂಪ. ತಪ್ಪು ಮಾಡುವುದು ಮಾನವನ ಸ್ವಭಾವ, ಆ ಮಾನವ ಜಗತ್ತಿನಲ್ಲಿ ದೇವನಾಗುವನು. ತಾಯಿಯ ತೊಡೆಯ ಮೇಲಿನಿಂದ ಮರಣ ಶಯ್ಕೆಯವರೆಗೆ, ದಿನವೂ ಬೆಳಗಿನಿಂದ ಹಿಡಿದು ರಾತ್ರಿ ಮಲಗಿಕೊಳ್ಳುವವರೆಗೆ, ನಮ್ಮ ಪ್ರತಿಯೊಂದು ಆಚರಣೆಯನ್ನು ಬಹಳ ವಿವರವಾಗಿ ಹೀಗೆಯೇ ಮಾಡಬೇಕೆಂದು ವಿಧಿಸಿ, ಈ ನಿಯಮಕ್ಕೆ ಅನುಸಾರವಾಗಿ ನಡೆಯುವಂತೆ ರಾಜ್ಯಾಧಿಕಾರದ ಸಹಾಯವನ್ನು ಪಡೆದರೆ, ಆಗ ನಾವೇ ಸ್ವತಂತ್ರವಾಗಿ ಆಲೋಚನೆ ಮಾಡುವುದಕ್ಕೆ ಏನು ಉಳಿದಿರುವುದು ? ಯಾವುದು ಒಬ್ಬನನ್ನು ಪ್ರತಿಭಾವಂತನನ್ನಾಗಿ ಮಾಡುವುದು? ಋಷಿಯನ್ನಾಗಿ ಮಾಡುವುದು? ಅವನು ವಿಮರ್ಶಿಸಬಲ್ಲ, ಇಚ್ಚಿಸಬಲ್ಲ ಎಂಬುದೇ ಅಲ್ಲವೇ? ಉಪಯೋಗಿಸದೆ ಇದ್ದರೆ ದೀರ್ಘ ಆಲೋಚನಾ ಶಕ್ತಿ ನಾಶವಾಗುವುದು, ತಮಸ್ಸು ವ್ಯಾಪಿಸುವುದು, ಮನಸ್ಸು ಸೋಮಾರಿಯಾಗುವುದು, ಜಡವಾಗುವುದು. ಚೇತನವು ಜಡವಸ್ತುವಿನ ಗುಂಪಿಗೆ ಒಯ್ಯಲ್ಪಡುವುದು. ಆದರೂ ಈಗಲೂ ಪ್ರತಿಯೊಬ್ಬ ಧಾರ್ಮಿಕ ಬೋಧಕರು ಮತ್ತು ಸಮಾಜದ ಮುಂದಾಳುಗಳು, ಸಮಾಜದ ಮಾರ್ಗ ದರ್ಶನಕ್ಕಾಗಿ ಹೊಸ ಕಾನೂನುಗಳನ್ನು ಜಾರಿಗೆ ತರಲು ತವಕಪಡುತ್ತಿರುವರು. ದೇಶಕ್ಕೆ ಕಾನೂನಿನ ಕೊರತೆಯೇ? ಅಲ್ಲಿ ಬೇಕಾದಷ್ಟು ಕಾನೂನುಗಳು ಇಲ್ಲವೆ? ಕಾನೂನಿನ ದಬ್ಬಾಳಿಕೆಯಿಂದ ಇಡೀ ದೇಶವೇ ನಾಶದ ಕಡೆ ತಿರುಗುತ್ತಿದೆ. ಇದನ್ನು ತಿಳಿದು ಕೊಳ್ಳುವುದಕ್ಕೆ ಯಾರಿಗೆ ವ್ಯವಧಾನ ಇರುವುದು? - ನಿರಂಕುಶ ದ್ವೇಚ್ಛಾಚಾರದ ಪ್ರಭುತ್ವವಿರುವಾಗ ಆಳುವವರು ಸೋತವರನ್ನು ಅಷ್ಟು ಹೀನವಾಗಿ ಕಾಣುವುದಿಲ್ಲ. ಇಂತಹ ನಿರಂಕುಶ ಅಧಿಕಾರದ ಕೆಳಗೆ ಆಶ್ರಿತ ಜನರ ಹಕ್ಕೆಲ್ಲ ಒಂದೇ ಸಮನಾಗಿರುವುದು. ಅರ್ಥಾತ್ ಆಳುವ ಅಧಿಕಾರವನ್ನು ಪ್ರಶ್ನಿಸುವುದಕ್ಕೆ ಅಥವಾ ಅದನ್ನು ನಿರ್ಬಂಧಿಸುವುದಕ್ಕೆ ಯಾರಿಗೂ ಅವಕಾಶವಿಲ್ಲ. ಆದಕಾರಣ ಜಾತಿ ಮುಂತಾದವುಗಳ ಆದ್ಯತೆ, ಸವಲತ್ತುಗಳಿಗೆ ಬಹಳ ಸ್ವಲ್ಪ ಅವಕಾಶವಿರುವುದು. ಎಲ್ಲಿ ರಾಜರ ಪ್ರಭುತ್ವವು ಆಳುವ ಅನ್ಯ ಜನಾಂಗದ ಅಧೀನಕ್ಕೆ ಒಳಪಟ್ಟಿರುವುದೋ, ಅಥವಾ ಜಯಿಸಿದ ದೇಶವನ್ನು ಪ್ರಜಾಪ್ರಭುತ್ವವು ಆಳುತ್ತಿದ್ದರೆ ಅಲ್ಲಿ ಆಳುವವರು ಮತ್ತು ಆಳಲ್ಪಡುವವರ ಮಧ್ಯೆ ದೊಡ್ಡ ಅಂತರ ಉಂಟಾಗುವುದು; ಯಾವ ಶಕ್ತಿಯ ಬಹುಭಾಗವನ್ನು ಆಳಲ್ಪಡುವವರ ಹಿತಕ್ಕೆ ಮಾತ್ರ ಉಪಯೋಗಿಸಿದ್ದರೆ ಶೀಘ್ರದಲ್ಲಿಯೇ ಎಷ್ಟೋ ಒಳ್ಳೆಯದನ್ನು ಮಾಡಬಹುದಾಗಿತ್ತೊ ಅದು ಆಳಲ್ಪಡುವವರನ್ನು ಸಂಪೂರ್ಣ ತಮ್ಮ ಅಧೀನದಲ್ಲಿ ಇಟ್ಟುಕೊಳ್ಳುವ ಪ್ರಯತ್ನದಲ್ಲಿ ವ್ಯರ್ಥವಾಗುತ್ತದೆ. ರೋಮನ್ ಚಕ್ರಾಧಿಪತ್ಯದ ಕಾಲದಲ್ಲಿ ಅವರ ದೇಶದ ಹೊರಗೆ ಇರುವ ಆಶ್ರಿತ ಜನರು ರೋಮಿನ ಪ್ರಜಾಪ್ರಭುತ್ವದ ಕೆಳಗೆ ಇರುವವರಿಗಿಂತ ಹೆಚ್ಚು ನೆಮ್ಮದಿಯಾಗಿದ್ದರು. ಆದಕಾರಣ ಕೈಸ್ತ ಉಪದೇಶಕ ಸಂತ ಪಾಲನು ಆತ ಯಹೂದ್ಯ ಜನಾಂಗದಲ್ಲಿ ಹುಟ್ಟಿದ್ದರೂ ರೋಮನರು ತನ್ನ ಮೇಲೆ ವಿಧಿಸಿರುವ ಆರೋಪವನ್ನು ರೋಮನ್ ಸಾರ್ವಭೌಮ ಸೀಸರನ ಮುಂದೆ ಇಟ್ಟು ನ್ಯಾಯಪಡೆಯುವುದಕ್ಕೆ ಅನುಮತಿ ಪಡೆದನು. ಎಲ್ಲೋ ಒಬ್ಬಿಬ್ಬರು ಆಂಗ್ಲೀಯರು ನಮ್ಮನ್ನು 'ದೇಶೀಯರು” “ನೀಗೊ ಜನರು''</p>

<!-- 349-5/0494-->
<p>“ಅನಾಗರಿಕರು'' ಎಂದು ಹೇಳಿದರೆ, ಅದರಿಂದ ನಮಗೆ ಆಗುವ ಲಾಭ ನಷ್ಟ ಅಷ್ಟಕ್ಕಷ್ಟೆ. ವರ್ಣಭೇದದಿಂದ ನಮ್ಮಲ್ಲಿಯೇ ಅದಕ್ಕಿಂತ ಪ್ರಬಲವಾದ ದ್ವೇಷ ಅಸೂಯೆಯ ಭಾವನೆ ತುಂಬಿದೆ. ಬ್ರಾಹ್ಮಣರಿಗೆ ಕೆಲಸಕ್ಕೆ ಬಾರದ ಮೂರ್ಖ ಕ್ಷತ್ರಿಯ ರಾಜನೊಬ್ಬನ ಸಹಾಯ ಸಿಕ್ಕಿದರೆ, ಮತ್ತೊಮ್ಮೆ ಕೃಪೆಮಾಡಿ ''ಶೂದ್ರರ ನಾಲಿಗೆಯನ್ನು ಕತ್ತರಿಸಿ, ಅವನ ದೇಹವನ್ನು ತುಂಡು ಮಾಡಿಸಲು ಪ್ರಯತ್ನಿಸುವುದಿಲ್ಲ ಎಂದು ಹೇಗೆ ಹೇಳುವುದು ? ಪ್ರಾಚ್ಯ ಆರ್ಯಾವರ್ತದಲ್ಲಿ, ಬೇರೆ ಬೇರೆ ವರ್ಣದವರಲ್ಲಿ ತಮ್ಮ ಸಾಮಾಜಿಕ ಸ್ಥಿತಿಯನ್ನು ಉತ್ತಮಗೊಳಿಸಲು ತಮ್ಮಲ್ಲಿಯೆ ಪರಸ್ಪರ ಸಹಾನುಭೂತಿ ಅಭಿವೃದ್ಧಿ ಯಾಗುತ್ತಿರುವುದು ಕಾಣುವುದು. ಮಹಾರಾಷ್ಟ್ರದಲ್ಲಿ ಬ್ರಾಹ್ಮಣರು ಮರಾಠ ಜನಾಂಗವನ್ನು ಹೊಗಳಲು ಮೊದಲು ಮಾಡಿರುವರು. ಈ ಹೊಗಳಿಕೆ ಸಂಪೂರ್ಣ ಅನಾಸಕ್ತಿಯಿಂದ ಪ್ರೇರಿತವಾದುದೆಂದು ನಿಮ್ಮ ವರ್ಗದವರು ನಂಬಲಾರರು.</p>
<p>ಆಂಗ್ಲೆಯರ ಮನಸ್ಸಿನಲ್ಲಿ ಭಾರತದ ಸಾಮ್ರಾಜ್ಯ ತಮ್ಮ ಅಧಿಕಾರದಿಂದ ಕೈ ಬಿಟ್ಟು ಹೋದರೆ ತಮ್ಮ ಜನಾಂಗಕ್ಕೆ ಅದು ಬಹಳ ಅಪಾಯಕರ ಮತ್ತು ವಿನಾಶಕರ ಎಂಬ ಭಾವ ಕ್ರಮೇಣ ಮೂಡುತ್ತಿದೆ. ಆದಕಾರಣವೆ ಭರತಖಂಡದಲ್ಲಿ ಹೇಗಾದರೂ ಮಾಡಿ ಆಂಗ್ಲೀಯರು ತಮ್ಮ ಶ್ರೇಷ್ಠತೆಯನ್ನು ರಕ್ಷಿಸಿಕೊಳ್ಳಬೇಕಾಗಿದೆ. ಹೀಗೆ ಮಾಡಬೇಕಾದರೆ ಪ್ರತಿಯೊಬ್ಬ ಭಾರತೀಯನ ಮನಸ್ಸಿನಲ್ಲಿಯೂ ಆಂಗ್ಲೆಯರ ಆಗಾಧವಾದ ಘನತೆ ಮತ್ತು ಕೀರ್ತಿ ಪ್ರಮುಖವಾಗಿ ನಿಲ್ಲುವಂತೆ ಮಾಡಬೇಕೆಂದು ಅವರು ಯೋಚಿಸುವರು. ಎಂತಹ ಹಾಸ್ಯಾಸ್ಪದವಾದ ಮತ್ತು ತಿರಸ್ಕಾರಾರ್ಹವಾದ ಮನೋಭಾವನೆ ಆಂಗ್ಲೀಯರಲ್ಲಿ ಹೇಗೆ ಮೂಡುತ್ತಿದೆ, ಮತ್ತು ಇದನ್ನು ಆಚರಣೆಗೆ ತರಲು ಅವರು ಹೇಗೆ ಕ್ರಮೇಣ ಪ್ರಯತ್ನಿಸುತ್ತಿರುವರು ಎಂಬುದನ್ನು ನೋಡಿದರೆ ಏಕಕಾಲದಲ್ಲೆ ಅಳು ಮತ್ತು ನಗುವಿಗೆ ಕಾರಣವಾಗುವುದು. ಸಾಹಸ, ಛಲ, ಒಂದು ಕೆಲಸವನ್ನು ಸಾಧಿಸುವುದಕ್ಕೆ ಇಡೀ ಜನಾಂಗದ ಏಕಾಗ್ರತೆ, ಮುಂತಾದ ಗುಣಗಳ ಸಹಾಯದಿಂದ ಆಂಗ್ಲೀಯರು ತಮ್ಮ ಚಕ್ರಾಧಿಪತ್ಯವನ್ನು ಭರತಖಂಡದಲ್ಲಿ ಕಟ್ಟಿದರು. ಸಮಸ್ತ ಐಶ್ವರ್ಯಗಳ ತವರೂರು ಎಂದು ಹೆಸರಾಂತ ಭರತಖಂಡವನ್ನೇ ಇಂಗ್ಲೆಂಡಿನ ಮುಖ್ಯ ಅಂಗಡಿಯನ್ನಾಗಿ ಮಾಡಿಕೊಂಡರು. ಎಲ್ಲಿಯವರೆವಿಗೂ ವಿಜ್ಞಾನ ಶಾಸ್ತ್ರದ ಬೆಂಬಲದಿಂದ ಕೂಡಿದ, ಚಿರಜಾಗ್ರತವಾದ ವ್ಯಾಪಾರದ ಪ್ರತಿಭೆ ಆ ಜನಾಂಗದಿಂದ ನಾಶವಾಗುವುದಿಲ್ಲವೋ ಅಲ್ಲಿಯವರೆವಿಗೆ ಭರತಖಂಡದಲ್ಲಿ ಅವರ ಸಿಂಹಾಸನಕ್ಕೆ ಚ್ಯುತಿಯಿಲ್ಲ ಎಂಬುದನ್ನು ಭರತಖಂಡದಲ್ಲಿ ವಾಸಿಸುತ್ತಿರುವ ಆಂಗ್ಲೆಯರು ಮರೆತಿರುವಂತೆ ಕಾಣುವುದು. ಎಲ್ಲಿಯವರೆವಿಗೂ ಇಂತಹ ಶೀಲ ಆಂಗ್ಲೀಯರ ಹುಟ್ಟುಗುಣವಾಗಿರುವುದೋ ಅಲ್ಲಿಯವರೆವಿಗೆ ಇಂತಹ ಸಾವಿರಾರು ಇಂಡಿಯಾ ಚಕ್ರಾಧಿಪತ್ಯಗಳು ನಾಶವಾದರೂ ಹೊಸದಾಗಿ ಸಾವಿರಾರು ಚಕ್ರಾಧಿಪತ್ಯಗಳನ್ನು ಸಂಪಾದಿಸುವರು. ಆದರೆ ಇಂತಹ ಸುಗುಣಗಳ ಪ್ರವಾಹ ಬತ್ತಿದರೆ, ಕೇವಲ ಆಂಗ್ಲೆಯರ ಪ್ರತಿಷ್ಠೆ ಮತ್ತು ಕೀರ್ತಿಯನ್ನು ಹೊಗಳುವುದರಿಂದ ಚಕ್ರಾಧಿಪತ್ಯವನ್ನು ಆಳುವುದಕ್ಕೆ ಆಗುವುದೆ? ಆದಕಾರಣ ಆಂಗ್ಲೀಯರ ಜನಾಂಗದಲ್ಲೆಲ್ಲ ಇಂತಹ ಶ್ಲಾಘನೀಯ ಶೀಲ ಪ್ರಾಮುಖ್ಯವಾಗಿರುವಾಗ ಕೆಲಸಕ್ಕೆ ಬಾರದ ಪ್ರತಿಷ್ಠೆಯನ್ನು ಕಾಪಾಡಬೇಕೆಂದು</p>

<!-- 349-5/0495-->

<p>ಅಷ್ಟೊಂದು ಶಕ್ತಿಯನ್ನು ವ್ಯಯಮಾಡುವುದು ನಿಷ್ಪಯೊಜನ, ಆಶ್ರಿತ ಜನರ ರಕ್ಷಣೆಗಾಗಿ ಆ ಶಕ್ತಿಯನ್ನು ಉಪಯೋಗಿಸಿದರೆ, ಅದು ನಿಶ್ಚಯವಾಗಿಯೂ ಆಳುವವರಿಗೆ ಮತ್ತು ಆಳಿಸಿ ಕೊಳ್ಳುವವರಿಗೆ ಇಬ್ಬರಿಗೂ ಲಾಭದಾಯಕವಾಗುತ್ತಿತ್ತು.</p>
<p>ಹೊರಗಿನ ದೇಶದವರೊಂದಿಗೆ ಆದ ಸಂಪರ್ಕ ಮತ್ತು ಘರ್ಷಣದಿಂದ ಭರತ ಖಂಡ ಕ್ರಮೇಣ ಜಾಗ್ರತವಾಗುತ್ತಿದೆ ಎಂದು ಹಿಂದೆ ಹೇಳಿದೆವು, ಈ ಅಲ್ಪಜಾಗ್ರತಿಯ ಪರಿಣಾಮವಾಗಿಯೆ ಸ್ವಲ್ಪಮಟ್ಟಿಗೆ ಸ್ವತಂತ್ರ ಆಲೋಚನೆ ಆಧುನಿಕ ಭರತಖಂಡದಲ್ಲಿ ತಲೆದೋರಿದೆ. ಒಂದು ಕಡೆ ಆಧುನಿಕ ಪಾಶ್ಚಾತ್ಯವಿಜ್ಞಾನವು ನೂರಾರು ಸೂರ್ಯರಂತೆ ಕಣ್ಣು ಕೋರೈಸಿ ಪ್ರಕಾಶಿಸುತ್ತಿದೆ, ಸ್ಕೂಲಶಕ್ತಿಯನ್ನು ಪ್ರತ್ಯಕ್ಷವಾಗಿ ಪ್ರಯೋಗಿಸಿ ಪಡೆದ ಸ್ಪಷ್ಟವಾದ ಸತ್ಯಾಂಶಗಳ ರಥವನ್ನೇರಿ ಓಡಿಬರುತ್ತಿದೆ. ಮತ್ತೊಂದು ಕಡೆ ಹಿಂದೆ ತನ್ನ ಕೀರ್ತಿಯ ಶಿಖರದಲ್ಲಿದ್ದಾಗ ಅತಿ ಪುರಾತನ ಕಾಲದಲ್ಲಿದ್ದ, ಆಶಾಜನಕವಾದ, ಶಕ್ತಿ ದಾಯಕವಾದ ಉಪದೇಶದ ಪರಂಪರೆಗಳು; ತಮ್ಮ ದೇಶದ ಋಷಿಗಳು ಮತ್ತು ಇತರರು ಹಿಂದಿನ ಇತಿಹಾಸದಿಂದ ತಂದ ಉಪದೇಶದ ಪರಂಪರೆಗಳು; ಅನಾದಿ ಕಾಲದಿಂದಲೂ, ಹಲವು ಶತಮಾನಗಳಿಂದಲೂ ವಿಶ್ವಪ್ರೇಮದ ಮೂಲದಿಂದ ಬಂದು, ತಮ್ಮ ನಾಡಿನಾಡಿಯಲ್ಲಿ ಸಂಚರಿಸುತ್ತ, ಜೀವನವನ್ನು ಪ್ರಚೋದಿಸುತ್ತಿರುವ ಉಪದೇಶ ಪರಂಪರೆಗಳು; ಅಸದೃಶ ಸಾಹಸ, ಅತಿಮಾನುಷ ಪ್ರತಿಭೆ, ದೇವತೆಗಳಿಗೂ ಅಸೂಯೆ ತರುವಂತಹ ಶ್ರೇಷ್ಠ ಆಧ್ಯಾತ್ಮಿಕ ತತ್ತ್ವಗಳಿಂದ ಕೂಡಿರುವ ಉಪದೇಶದ ಪರಂಪರೆಗಳು ಭರತಖಂಡದ ಭವಿಷ್ಯ ಭರವಸೆಗೆ ಉತ್ತೇಜನಕಾರಿಯಾಗಿರುವುವು. ಒಂದುಕಡೆ ಶುದ್ಧ ಚಾರ್ವಾಕವಾದ, ಐಶ್ವರ್ಯ, ಸಮೃದ್ಧಿ, ಅಗಾಧವಾದ ಶಕ್ತಿಸಂಗ್ರಹ, ಅತಿ ಪ್ರಬಲವಾದ ವಿಷಯಸುಖಾನ್ವೇಷಣೆ - ಇವು ವಿದೇಶೀ ಸಾಹಿತ್ಯದ ಮೂಲಕ ಪ್ರಚಂಡ ಆಂದೋಳನವನ್ನು ಉಂಟುಮಾಡಿವೆ. ಮತ್ತೊಂದು ಕಡೆ ದಿಗ್ಧಮೆ ಹಿಡಿಸುವ ಅಪಸ್ವರಗಳ ಗೊಂದಲದಲ್ಲಿಯೂ ಭರತಖಂಡವು ನಿಧಾನವಾಗಿ ಆದರೂ ಸ್ಪಷ್ಟವಾಗಿ ಹೃದಯಕ್ಕೆ ತಾಕುವ ಪುರಾತನ ದೇವತೆಗಳ ಧ್ವನಿಯನ್ನು ಕೇಳುತ್ತಿದೆ. ಭಾರತಮಾತೆಯ ಮುಂದೆ ಪಾಶ್ಚಾತ್ಯರು ಆಚರಣೆಗೆ ತಂದ ವಿಚಿತ್ರ ಭೋಗ ಸಾಮಗ್ರಿಗಳು ಇವೆ. ಸ್ವರ್ಗಿಯ ಪಾನೀಯಗಳು, ಬೆಲೆ ಬಾಳುವ ಅಣಿಮಾಡಿದ ಆಹಾರ, ಸೊಗಸಾದ ಉಡುಪುಗಳು, ಸುಂದರವಾದ ಅರಮನೆಗಳು, ಹೊಸ ಬಗೆಯ ವಾಹನಗಳು, ಲಜ್ಞಾಹೀನ, ಸ್ವಚ್ಛವಿಹಾರಿ ವಿಚಿತ್ರ ವಸನಧಾರಿ ನಾರಿಯರ ನೂತನ ಭಾವ, ನೂತನ ಭಂಗಿ, ಇವುಗಳೆಲ್ಲ ಭಾರತ ಮಾತೆಯಲ್ಲಿ ಹಿಂದೆ ಎಂದೂ ಭಾವಿಸದ ಆಸೆಯನ್ನು ಪ್ರಚೋದಿಸುತ್ತಿವೆ. ಪುನಃ ದೃಶ್ಯ ಬದಲಾಯಿಸುವುದು, ಅವುಗಳ ಸ್ಥಾನದಲ್ಲಿ ಗಂಭೀರ ಭಾವದ ಸೀತೆ, ಸಾವಿತ್ರಿ, ಅವರ ವ್ರತ ನಿಯಮಗಳು ಉಪವಾಸ, ವಾನಪ್ರಸ್ಥ, ಜಟೆ, ವಲ್ಕಲ, ಅರ್ಧನಗ್ನ ಸಂನ್ಯಾಸಿಯ ಗೈರಿಕವಸನ, ಸಮಾಧಿ ಮತ್ತು ಆತ್ಮಾನ್ವೇಷಣೆ ಇವು ಕಾಣುವುವು. ಒಂದು ಕಡೆ ಸ್ವಾರ್ಥದ ಆಧಾರದ ಮೇಲೆ ನಿಂತ ಪಾಶ್ಚಾತ್ಯ ಸಮಾಜದ ಸ್ವಾತಂತ್ರ್ಯ, ಮತ್ತೊಂದು ಕಡೆ ಆರ್ಯಸಮಾಜದ ಆತ್ಮತ್ಯಾಗದ ಪರಾಕಾಷ್ಠೆ. ಇಂತಹ ಪ್ರಚಂಡ ಆಂದೋಳನದಲ್ಲಿ ಭಾರತೀಯ ಸಮಾಜ ಕಂಪಿಸಿದರೆ ಆಶ್ಚರ್ಯವೇನಿದೆ ? ಪಾಶ್ಚಾತ್ಯರಿಗೆ ಗುರಿ</p>

<!-- 349-5/0496-->
<p>ವ್ಯಕ್ತಿಸ್ವಾತಂತ್ರ್ಯ. ಅದರ ಭಾಷೆ ಹಣವನ್ನು ಗಳಿಸುವ ವಿದ್ಯೆ. ಅದಕ್ಕೆ ಮಾರ್ಗ ರಾಜಕೀಯ. ಭರತಖಂಡಕ್ಕೆ ಗುರಿ ಮೋಕ್ಷ, ಭಾಷೆ ವೇದ, ಅದಕ್ಕೆ ಮಾರ್ಗ ತ್ಯಾಗ, ಒಂದು ಸಲ ಆಧುನಿಕ ಭಾರತ, ನಮ್ಮನ್ನು ಈಗ ಮುಗ್ಧರನ್ನಾಗಿ ಮಾಡಿರುವ, ಮುಂದೆ ಅನುಮಾನಾಸ್ಪದವಾಗಿರುವ ಆಧ್ಯಾತ್ಮಿಕ ಪ್ರತಿಫಲವನ್ನು ವೃಥಾ ನಿರೀಕ್ಷಿಸಿ ತನ್ನ ಇಹಲೋಕದ ಬಾಳುವೆಯನ್ನು ನಾಶಮಾಡಿಕೊಳ್ಳುತ್ತಿರುವೆ ಎಂದು ಯೋಚಿಸುವುದು. ನೋಡಿ, ಮತ್ತೊಮ್ಮೆ ಮುಗ್ಧಳಾಗಿ ಇದನ್ನು ಆಲಿಸುವುದು: “ಇತಿ ಸಂಸಾರೇ ಸ್ಪುಟತರದೋಷಃ ಕಥಮಿಹ ಮಾನವ ತವ ಸಂನ್ನೊಷಃ'' - ಹೇ ಮಾನವ, ಜನನ ಮರಣಗಳ ಜಗತ್ತಿನಲ್ಲಿ ನಿನ್ನ ಸಂತೋಷವಿರುವುದೆಲ್ಲಿ?</p>
<p>ಒಂದು ಕಡೆ ಆಧುನಿಕ ಭಾರತ ಹೀಗೆ ಹೇಳುವುದು: “ನಮ್ಮ ಗಂಡ ಹೆಂಡಿರನ್ನು ಆರಿಸಿಕೊಳ್ಳುವುದರಲ್ಲಿ ನಮಗೆ ಸಂಪೂರ್ಣ ಸ್ವಾತಂತ್ರ್ಯವಿರಬೇಕು. ಏಕೆಂದರೆ ಈ ಮದುವೆಯ ಮೇಲೆ ನಮ್ಮ ಭವಿಷ್ಯದ ಸುಖ ದುಃಖಗಳೆಲ್ಲ ನಿಂತಿವೆ. ನಮ್ಮ ಸ್ವತಂತ್ರ ಇಚ್ಛೆಯಂತೆ ಇದನ್ನು ನಿರ್ಧರಿಸಲು ನಮಗೆ ಅಧಿಕಾರ ಬೇಕು. ಮತ್ತೊಂದು ಕಡೆ ಪುರಾತನ ಭಾರತ ಹೀಗೆ ವಿಧಿಸುತ್ತಿರುವುದು: “ಮದುವೆ ಇಂದ್ರಿಯ ತೃಪ್ತಿಗಲ್ಲ, ಸಂತಾನಾಭಿವೃದ್ಧಿಗೆ, ಭಾರತೀಯರ ಮದುವೆಯ ಉದ್ದೇಶವಿದು. ಮಕ್ಕಳನ್ನು ಹೆತ್ತು ನೀವು ಮುಂದಿನ ಸಮಾಜದ ಉನ್ನತಿಗೆ ಅಥವಾ ಅವನತಿಗೆ ಸಹಾಯಮಾಡುತ್ತಿರುವಿರಿ, ಅಥವಾ ಜವಾಬ್ದಾರರಾಗುವಿರಿ. ಆದಕಾರಣವೆ ನೀವು ಯಾರನ್ನು ಮದುವೆಯಾಗಬೇಕು ಮತ್ತು ಯಾರನ್ನು ಆಗಬಾರದು ಎಂಬುದನ್ನು ವಿಧಿಸಲು ಸಮಾಜಕ್ಕೆ ಅಧಿಕಾರವಿದೆ. ಸಮಾಜದಲ್ಲಿ ಯಾವುದು ಎಲ್ಲರಿಗೂ ಹೆಚ್ಚು ಹಿತಕಾರಿಯಾಗಿರುವುದೋ ಅಂತಹ ಮದುವೆಗೆ ಒಪ್ಪಿಗೆ ಸಿಕ್ಕುವುದು. ನಿಮ್ಮ ಒಬ್ಬರ ಸಂತೋಷವನ್ನು ಬಹುಜನರ ಹಿತಕ್ಕಾಗಿ ತ್ಯಜಿಸಿ. ಒಂದು ಕಡೆ ಆಧುನಿಕ ಭಾರತ 'ನಾವು ಪಾಶ್ಚಾತ್ಯರ ಭಾವನೆ, ಭಾಷೆ, ಆಹಾರ, ಉಡಿಗೆ, ತೊಡಿಗೆ, ಆಚಾರ, ವ್ಯವಹಾರ ಮುಂತಾದುವನ್ನು ಅನುಸರಿಸಿದರೆ, ಪಾಶ್ಚಾತ್ಯರಷ್ಟು ಬಲಾಡ್ಯರೂ ಮತ್ತು ಪರಾಕ್ರಮಶಾಲಿಗಳೂ ಆಗುವೆವು'' ಎಂದು ಹೇಳುತ್ತಿರುವುದು. ಪ್ರಾಚೀನ ಭಾರತ ಮತ್ತೊಂದು ಕಡೆ "ಮೂರ್ಖರೆ! ಅಂಧ ಅನುಕರಣೆಯಿಂದ ಹೆರರ ಭಾವನೆ ಎಂದಿಗೂ ನಿಮ್ಮದಾಗದು. ಸ್ವಶಕ್ತಿಯಿಂದ ಸಂಪಾದಿಸಿದಲ್ಲದೆ ಯಾವುದೂ ನಿಮ್ಮದಾಗದು. ಸಿಂಹದ ತೊಗಲನ್ನು ಧರಿಸಿದ ಮಾತ್ರಕ್ಕೆ ಕತ್ತೆ ಸಿಂಹವಾಗುವುದೆ?'' ಎನ್ನುತ್ತಿರುವುದು. ಒಂದು ಕಡೆ ಆಧುನಿಕ ಭಾರತವು 'ಪಾಶ್ಚಾತ್ಯರು ಏನನ್ನು ಮಾಡುತ್ತಿರುವರೋ ಅದು ನಿಜವಾಗಿಯೂ ಒಳ್ಳೆಯದು. ಇಲ್ಲದೆ ಇದ್ದರೆ, ಅವರು ಹೇಗೆ ಅಷ್ಟು ಪರಾಕ್ರಮಶಾಲಿಗಳಾದರು?'' ಎನ್ನುತ್ತಿರುವುದು. ಪ್ರಾಚೀನ ಭಾರತ 'ಬಾಲಕರೆ ನೋಡಿ ! ಮಿಂಚಿನ ಬೆಳಕು ಕಣ್ಣು ಕೋರೈಸುವಂಥದ್ದು. ಆದರೆ ಕ್ಷಣಕಾಲ ಮಾತ್ರ ಅದು ಬೆಳಗುವುದು, ಜೋಪಾನವಾಗಿರಿ!” ಎನ್ನುವುದು.</p>
<p>ಹಾಗಾದರೆ ನಾವು, ಪಾಶ್ಚಾತ್ಯರಿಂದ ಏನನ್ನೂ ಕಲಿತುಕೊಳ್ಳಬೇಡವೆ ಮತ್ತು ಉತ್ತಮ ವಸ್ತುಗಳನ್ನು ಪಡೆಯುವುದಕ್ಕೆ ನಾವು ಪ್ರಯತ್ನ ಪಡಬೇಡವೇ? ನಾವು ಪೂರ್ಣತೆಯನ್ನು ಮುಟ್ಟಿರುವೆವೆ? ನಮ್ಮ ಸಮಾಜದಲ್ಲಿ ಯಾವ ಕುಂದುಕೊರತೆಗಳೂ ಇಲ್ಲವೆ? ನಾವು ಕಲಿತುಕೊಳ್ಳಬೇಕಾಗಿರುವುದು ಹಲವು ಇವೆ. ನಾವು ಸಾಯುವ ಪರ್ಯಂತವೂ ಹೊಸ</p>

<!-- 349-5/0497-->

<p>ಹೊಸ ಉತ್ತಮ ವಸ್ತುಗಳಿಗಾಗಿ ಹೋರಾಡಬೇಕು. ಹೊರಾಟವೇ ಮಾನವನ ಬಾಳಿನ ಗುರಿ, ಶ್ರೀರಾಮಕೃಷ್ಣರು ''ಎಲ್ಲಿಯವರೆವಿಗೂ ನಾನು ಬದುಕಿರುವೆನೋ, ಅಲ್ಲಿಯವರೆವಿಗೂ ನಾನು ಕಲಿಯುವನು” ಎನ್ನುತ್ತಿದ್ದರು. ಕಲಿತು ಕೊಳ್ಳುವುದಕ್ಕೆ ಏನೂ ಇಲ್ಲ ಎಂದು ತಿಳಿದ ವ್ಯಕ್ತಿಯಾಗಲೀ ಅಥವಾ ಸಮಾಜವಾಗಲೀ ಆಗಲೇ ಸಾವಿನ ದವಡೆಯಲ್ಲಿ ಇರುವುದು. ಹೌದು, ಪಾಶ್ಚಾತ್ಯರಿಂದ ನಾವು ಹಲವು ವಿಷಯಗಳನ್ನು ಕಲಿತುಕೊಳ್ಳಬೇಕಾಗಿರುವುದು. ಆದರೆ ಜೊತೆಗೆ ಅಂಜಿಕೆಯೂ ಇದೆ. - ಅಲ್ಪಮತಿಯ ಯುವಕನೊಬ್ಬನು ಯಾವಾಗಲೂ ಶ್ರೀರಾಮಕೃಷ್ಣರ ಮುಂದೆ ಹಿಂದೂ ಶಾಸ್ತ್ರಗಳನ್ನು ದೂರುತ್ತಿದ್ದನು. ಒಂದು ದಿನ ಅವನು ಭಗವದ್ಗೀತೆಯನ್ನು ಹೊಗಳಿದನು. ಇದಕ್ಕೆ ಶ್ರೀರಾಮಕೃಷ್ಣರು "ಯಾರೋ ಒಬ್ಬ ಆಂಗ್ಲ ಪಂಡಿತನು ಗೀತೆಯನ್ನು ಹೊಗಳಿರಬಹುದು. ಅದಕ್ಕೇ ಇವನೂ ಅದನ್ನು ಅನುಕರಿಸಿರುವನು ಎಂದು ಕಾಣುತ್ತದೆ' ಎಂದರು.</p>
<p>ಹೇ ಭಾರತಭೂಮಿ, ಇದೇ ನಿನ್ನ ಮಹೋತ್ಸಾತ, ಪಾಶ್ಚಾತ್ಯರನ್ನು ಅನುಕರಿಸ ಬೇಕೆಂಬ ಮೋಹ ನಿನ್ನನ್ನು ಪ್ರಬಲವಾಗಿ ಆಕ್ರಮಿಸುತ್ತಿದೆ. ಯಾವುದು ಒಳ್ಳೆಯದು, ಯಾವುದು ಕೆಟ್ಟದು ಎಂಬುದನ್ನು ಯುಕ್ತಾಯುಕ್ತ ವಿಮರ್ಶೆ ಅಥವಾ ಶಾಸ್ತ್ರಸಮ್ಮತಿ ಯಿಂದ ನಿರ್ಧರಿಸುತ್ತಿಲ್ಲ. ಯಾವ ಭಾವ ಅಥವಾ ಆಚಾರವನ್ನು ಬಿಳಿಯ ಜನರು ಹೊಗಳುತ್ತಾರೆಯೋ ಅಥವಾ ಪ್ರೀತಿಸುತ್ತಾರೆಯೋ ಅವು ಒಳ್ಳೆಯವು ! ಯಾವುದನ್ನು ಅವರು ಇಚ್ಚಿಸುವುದಿಲ್ಲವೋ ಅಥವಾ ನಿಂದಿಸುತ್ತಾರೆಯೋ ಅದು ಕೆಟ್ಟದು ! ಅಯ್ಯೋ ! ಮೂರ್ಖರೆ ! ಪಾಶ್ಚಾತ್ಯ ನಾರಿಯರು ಸ್ವತಂತ್ರವಾಗಿ ಎಲ್ಲಾ ಕಡೆಯಲ್ಲಿಯೂ ಸಂಚರಿಸುತ್ತಾರೆ; ಆದಕಾರಣ ಅದು ಒಳ್ಳೆಯದು. ಅವರು ತಮ್ಮ ಗಂಡಂದಿರನು ತಾವೇ ಆರಿಸಿಕೊಳ್ಳುತ್ತಾರೆ. ಆದಕಾರಣ ಅದೇ ಪ್ರಗತಿಯ ಪರಮಾವಧಿ. ಪಾಶ್ಚಾತ್ಯರು ನಮ್ಮ ಉಡಿಗೆ, ಅಲಂಕಾರ, ಆಹಾರ, ಆಚಾರ ವ್ಯವಹಾರವನ್ನು ಒಪ್ಪುವುದಿಲ್ಲ; ಆದಕಾರಣ ಅವು ಬಹಳ ಹೀನವಾಗಿರಬೇಕು; ಪಾಶ್ಚಾತ್ಯರು ವಿಗ್ರಹಾರಾಧನೆಯನ್ನು ಪಾಪವೆಂದು ಧಿಕ್ಕರಿಸುತ್ತಾರೆ, ಹಾಗಾದರೆ ವಿಗ್ರಹಾರಾಧನೆ ನಿಜವಾಗಿಯೂ ಪರಮಪಾತಕ. ಇದರಲ್ಲಿ ಸಂಶಯವೇ ಇಲ್ಲ ! ಒಬ್ಬನೇ ದೇವರನ್ನು ಪೂಜಿಸುವುದು ಆಧ್ಯಾತ್ಮಿಕ ಉನ್ನತಿಗೆ ಅತಿ ಸಹಾಯಕಾರಿ ಎಂದು ಪಾಶ್ಚಾತ್ಯರು ಹೇಳುತ್ತಾರೆ, ಆದಕಾರಣ ನಮ್ಮ ಹಲವು ದೇವದೇವತೆಗಳನ್ನೆಲ್ಲಾ ಗಂಗಾನದಿಗೆ ಬಿಸುಡೋಣ ! ಪಾಶ್ಚಾತ್ಯರು ಜಾತಿ ಭೇದವನ್ನು ಅಸಹ್ಯಕರವೆಂದು ಭಾವಿಸುತ್ತಾರೆ - ಆದಕಾರಣ ಜಾತಿಗಳನ್ನೆಲ್ಲಾ ಬೆರಸಿ ಒಂದು ಮಾಡೋಣ ! ಬಾಲ್ಯ ವಿವಾಹವೇ ಕೇಡಿಗೆಲ್ಲ ಮೂಲವೆಂದು ಪಾಶ್ಚಾತ್ಯರು ಸಾರುವರು. ಆದಕಾರಣ ಅದೂ ಕೆಟ್ಟದ್ದೆ, ಸತ್ಯವಾಗಿಯೂ ಅದು ಕೆಟ್ಟದ್ದು ! ಇಂತಹ ಆಚಾರ ವ್ಯವಹಾರಗಳನ್ನು ಸ್ವೀಕರಿಸಬೇಕೇ ಅಥವಾ ತಿರಸ್ಕರಿಸಬೇಕೇ ಎಂಬುದನ್ನು ನಾವು ಇಲ್ಲಿ ವಿಮರ್ಶಿಸುತ್ತಿಲ್ಲ. ಆದರೆ ಪಾಶ್ಚಾತ್ಯರು ಅದನ್ನು ಒಪ್ಪುವುದಿಲ್ಲ ಎನ್ನುವುದರಿಂದಲೇ ನಮ್ಮ ಆಚಾರ ವ್ಯವಹಾರದ ಅರ್ಹತೆಯನ್ನು ನಿರ್ಧರಿಸಿದರೆ, ಈ ಮನೋಭಾವಕ್ಕೆ ಅಸಮ್ಮತಿಯನ್ನು ತೋರುವುದು ನಮ್ಮ ಕರ್ತವ್ಯ.</p>

<!-- 349-5/0498-->
<p>ಪ್ರಸ್ತುತ ಲೇಖನದ ಬರಹಗಾರನಿಗೆ ಪಾಶ್ಚಾತ್ಯ ಸಮಾಜದ ಸ್ವಂತ ಅನುಭವ ತಕ್ಕಮಟ್ಟಿಗೆ ಇದೆ. ಇಂತಹ ಅನುಭವದ ಪರಿಣಾಮವಾಗಿ ಅವನ ದೃಢನಿಶ್ಚಯ ವೇನೆಂದರೆ, ಪಾಶ್ಚಾತ್ಯ ಮತ್ತು ಭಾರತೀಯ ಸಮಾಜಗಳಿಗೆ, ಅವುಗಳು ಹಿಂದಿನಿಂದ ಬಂದ ರೀತಿ ಮತ್ತು ಗುರಿಯ ದೃಷ್ಟಿಯಿಂದ, ಬಹಳ ವ್ಯತ್ಯಾಸವಿರುವುದರಿಂದ, ಪಾಶ್ಚಾತ್ಯರ ಮೇಲ್ಪಂಕ್ತಿಯನ್ನು ಅನುಸರಿಸುವ ಭಾರತದ ಯಾವುದೇ ಪಂಗಡವಾಗಲೀ, ತನ್ನ ಗುರಿಯನ್ನು ಕಳೆದುಕೊಳ್ಳುವುದು. ಪಾಶ್ಚಾತ್ಯ ಸಮಾಜದ ಅನುಭವವಿಲ್ಲದೆ, ಅಲ್ಲಿಯ ಸ್ತ್ರೀ ಪುರುಷರ ಸಮ್ಮಿಶ್ರಣಕ್ಕೆ ಸಂಬಂಧಿಸಿದಂತೆ ಮತ್ತು ಸ್ತ್ರೀ ಗೌರವವನ್ನು ರಕ್ಷಿಸುವುದಕ್ಕಾಗಿ ಅವರಲ್ಲಿರುವ ನಿಯಮಾವಳಿಗಳ ಪರಿಚಯವಿಲ್ಲದೆ, ನಮ್ಮ ಸಮಾಜದಲ್ಲಿ ಸ್ನೇಚೆಯಾಗಿ ಸ್ತ್ರೀ ಪುರುಷರು ಬೆರೆಯುವುದಕ್ಕೆ ಅವಕಾಶ ಕೊಡುವವರೊಂದಿಗೆ ನಮಗೆ ಸ್ವಲ್ಪವೂ ಸಹಾನುಭೂತಿ ಇಲ್ಲ. - ಬಲಹೀನ ರಾಷ್ಟ್ರಗಳ ಮಕ್ಕಳು, ತಾವು ಗ್ರೀಕ್, ಸೈಯಿನ್ ಮತ್ತು ಪೋರ್ಚುಗೀಸ್ ದೇಶಗಳಿಗೆ ಸೇರಿದ್ದರೂ ಇಂಗ್ಲೆಂಡಿನಲ್ಲಿ ಹುಟ್ಟಿದರೆ ತಾವು ಇಂಗ್ಲಿಷರೆಂದೇ ತೋರಿಸಿಕೊಳ್ಳುವರು. ಎಲ್ಲರೂ ಬಲಾಡ್ಯರ ಕಡೆಗೇ ಓಲುವರು. ಪ್ರಖ್ಯಾತರಾದವರಲ್ಲಿ ಕಂಗೊಳಿಸುತ್ತಿರುವ ಕಾಂತಿ ಹೇಗಾದರೂ ತನ್ನ ಮೇಲೆ ಬಿದ್ದು ಪ್ರತಿಬಿಂಬಿಸಲಿ ಎಂದು ಆಶಿಸುವರು. ಅಂದರೆ ಪ್ರಖ್ಯಾತರಾದವರಿಂದ ಎರವಲಾಗಿ ತಂದ ಬೆಳಕಿನಲ್ಲಿ ಕಾಣಿಸಿ ಕೊಳ್ಳಬೇಕೆಂಬುದೇ ದುರ್ಬಲರ ಒಂದು ಆಸೆ. ಐರೋಪ್ಯರ ಉಡಿಗೆ ತೊಡಿಗೆಗಳಿಂದ ಅಲಂಕೃತರಾದ ಭಾರತೀಯರನ್ನು ನೋಡಿ, ಪದದಲಿತ, ವಿದ್ರಾಹೀನ, ದರಿದ್ರ ಭಾರತ ವಾಸಿಗಳೊಂದಿಗೆ, ತಮ್ಮ ಸ್ವಜಾತೀಯತ್ವವನ್ನು ಸ್ವೀಕಾರ ಮಾಡಲು ಅವರಿಗೆ ನಾಚಿಕೆಯಾಗಬಹುದೇನೋ ಎಂಬ ಆಲೋಚನೆ ನನ್ನ ಮನಸ್ಸಿಗೆ ಹೊಳೆಯುವುದು ? ಕಳೆದ ಹದಿನಾಲ್ಕು ಶತಮಾನಗಳಿಂದಲೂ ಭಾರತೀಯರ ರಕ್ತದಿಂದ ಪೋಷಿತನಾದ ಪಾರ್ಸಿ ಇಂದು ದೇಶೀಯನಲ್ಲ ! ಈಗಿನ ಜಾತಿ ಹೀನರಾದರೂ ತಾವು ಬ್ರಾಹ್ಮಣರೆಂದು ಹೆಮ್ಮೆ ಕೊಚ್ಚಿಕೊಳ್ಳುವವರೆದುರಿಗೆ ಪುರಾತನ ಕಾಲದ ಧೀರ, ಕುಲೀನ ವರ್ಣದ ಗಾಂಭೀರ್ಯವು ನಶಿಸಿಹೋಗುತ್ತಿದೆ. ಪುನಃ, ಪಾಶ್ಚಾತ್ಯರು ನಮ್ಮಲ್ಲಿ ಅವಿದ್ಯಾವಂತರಾದ, ಮೂರ್ಖರಾದ, ನಿಮ್ಮ ವರ್ಗದವರಲ್ಲಿ ಹುಟ್ಟಿದ ಚಿಂದಿ ಬಟ್ಟೆಯನ್ನು ಉಟ್ಟ, ಲಕ್ಷಾಂತರ ಭಾರತೀಯರನ್ನು ನಮ್ಮಿಂದ ಅನ್ಯರೆಂಬ ಭಾವನೆಯನ್ನು ಕಲ್ಪಿಸಿರುವರು. ಆದಕಾರಣ ಅವರು ಇನ್ನು ಮೇಲೆ ನಮ್ಮ ಬಂಧು ಬಳಗಗಳಲ್ಲ ! -- ಹೇ ಭಾರತ ! ಅನ್ಯಭಾವೋಚ್ಚಾರಣೆ, ಹೀನ ಅನುಕರಣ, ಅನ್ಯಾಶ್ರಯ, ಗುಲಾಮಗಿರಿಯ ದುರ್ಬಲತೆ, ತುಚ್ಛವಾದ ಅವಹೇಳನಾಸ್ಪದವಾದ ದೌರಾತ್ಮ - ಈ ಪರಿಕರಗಳಿಂದ ಮಾತ್ರವೇ ಪ್ರಗತಿಯ ಧವಳಗಿರಿ ಶಿಖರವನ್ನು ಏರಬಲ್ಲೆಯಾ? ನಿನ್ನ ಹೀನ ಹೇಡಿತನದಿಂದ ಧೀರರು ಮತ್ತು ವೀರರಿಗೆ ಮಾತ್ರ ಅರ್ಹವಾದ ಸ್ವಾತಂತ್ರ್ಯವನ್ನು ಗಳಿಸಬಲ್ಲೆಯಾ? ಆರ್ಯಮಾತೆಯ ಅಮೃತಪುತ್ರರಿರಾ ಮರೆಯದಿರಿ, ನಿಮ್ಮ ಸ್ತ್ರೀಯರ ಆದರ್ಶ ಸೀತಾ, ಸಾವಿತ್ರಿ, ದಮಯಂತಿಯರು. ಮರೆಯದಿರಿ, ನೀವು ಪೂಜಿಸುವ ಜಗದೀಶ್ವರನು ತ್ಯಾಗಿಕುಲ ಚೂಡಾಮಣಿ, ಉಮಾವಲ್ಲಭ, ಶಂಕರ, ಮರೆಯದಿರಿ, ನಿಮ್ಮ ವಿವಾಹ, ನಿಮ್ಮ ಐಶ್ವರ್ಯ, ನಿಮ್ಮ ಜೀವನ, ಬರಿಯ ಇಂದ್ರಿಯ ಭೋಗಕ್ಕೆ</p>

<!-- 349-5/0499-->
<p>ವರ್ತಮಾನ ಭಾರತ 499 ಅಲ್ಲ, ವ್ಯಕ್ತಿಗತ ಸುಖಕ್ಕೆ ಅಲ್ಲ. ಮರೆಯದಿರಿ ! ಜಗನ್ಮಾತೆಯ ಅಡಿದಾವರೆಯಲ್ಲಿ ಬಲಿದಾನಕ್ಕಾಗಿ ನೀವು ಜನ್ಮವೆತ್ತಿರುವಿರಿ ! ಮರೆಯದಿರಿ, ನಿಮ್ಮ ಸಾಮಾಜಿಕ ರಚನೆ ಅನಂತ ವಿಶ್ವವ್ಯಾಪಿ ಜಗಜ್ಜನನಿಯ ಕಾಂತಿಯನ್ನು ಪ್ರತಿಬಿಂಬಿಸುವುದಕ್ಕಾಗಿ ಇರುವುದು. ಮರೆಯದಿರಿ, ಅಂತ್ಯಜರು, ಮೂಢರು, ದರಿದ್ರರು, ನಿರಕ್ಷರ ಕುಕ್ಷಿಗಳು, ಚಂಡಾಲರು ಮತ್ತು ಚಮ್ಮಾರರೆಲ್ಲರೂ ನಿಮ್ಮ ರಕ್ತಬಂಧುಗಳಾದ ಸಹೋದರರು ! ವೀರಾತ್ಮರೆ, ಧೀರರಾಗಿ, ನೆಚ್ಚುಗೆಡದಿರಿ. ಭಾರತೀಯರು ನಾವು ಎಂದು ಹೆಮ್ಮೆ ತಾಳಿ, ಸಾರಿ ಹೇಳಿ, ಭಾರತೀಯರು ನಾವು, ಭಾರತೀಯರೆಲ್ಲ ನಮ್ಮ ಸಹೋದರರು; ಸಾರಿ ಹೇಳಿ, ಮೂರ್ಖ ಭಾರತೀಯರೆಮ್ಮ ಸಹೋದರರು, ದರಿದ್ರ, ದೀನ, ಅನಾಥ ಭಾರತೀಯರೆಮ್ಮ ಸಹೋದರರು, ಬ್ರಾಹ್ಮಣ ಭಾರತೀಯರೆಮ್ಮ ಸಹೋದರರು, ಪಂಚಮ ಭಾರತೀಯರೆಮ್ಮ ಸಹೋದರರು. ನೀವು ಒಂದು ಚಿಂದಿ ಬಟ್ಟೆಯನ್ನು ಸೊಂಟಕ್ಕೆ ಕಟ್ಟಿಕೆ ದರೂ ಕೂಡ, ಅಭಿಮಾನ ಪೂರ್ವಕವಾಗಿ ದಿಕ್ ತಟಗಳು ಅಣುರಣಿತವಾಗುವಂತೆ ತಾರಸ್ವರದಿಂದ ಸಾರಿ ಹೇಳಿ: ಭಾರತೀಯರು ನಮ್ಮ ಸಹೋದರರು, ಭಾರತೀಯರು ನಮ್ಮ ಪ್ರಾಣ. ಭಾರತೀಯ ದೇವ ದೇವತೆಗಳೆಲ್ಲರೂ ನಮ್ಮ ದೇವರು. ಭಾರತೀಯ ಸಮಾಜ ನಮ ಬಾಲದ ತೊಟ್ಟಿಲು, ತಾರುಣದ ನಂದನವನ, ವೃದ್ದಾಪ್ಯದ ವಾರಣಾಸಿ.” ಸಹೋದರನೆ, ಹೀಗೆ ಸಾರು: 'ಭಾರತ ಭೂಮಿಯೆ ನಮ್ಮ ಪರಂಧಾಮ. ಭಾರತದ ಶುಭವೆ ನಮ್ಮ ಶುಭ.” ಹಗಲೂ ರಾತ್ರಿಯೂ ಇದು ನಿಮ್ಮ ಪ್ರಾರ್ಥನೆಯಾಗಲಿ, 'ಹೇ ಗೌರೀನಾಥ, ಹೇ ಜಗನ್ಮಾತೆ, ಪೌರುಷವನ್ನು ಎಮಗೆ ದಯಪಾಲಿಸು. ಹೇ ಸರ್ವಶಕ್ತಿಶಾಲಿನಿ, ನಮ್ಮ ದೌರ್ಬಲ್ಯವನ್ನು ದಹಿಸು, ಕೈಬ್ಯವನ್ನು ಹೋಗಲಾಡಿಸು. ನಮ್ಮ ಷಂಡತನವನ್ನು ತೊಲಗಿಸು; ಪುರುಷ ಸಿಂಹರಾಗಿ ಮಾಡು.''</p>

<!-- 349-5/0500-->

<!-- 349-5/0501-->
<p>ಶಬ್ದಸೂಚಿ</p>
<p>ಆನೆ (ಉದಾ .) : 60, 382 ಅಂಜಿಕೆ (ಹೆದರಿಕೆ, ಭಯ) : 21, 51, 59,</p>
<p>ಆಪ್ತವಾಕ್ಯ : 342 96, 82, 83, 337</p>
<p>ಆ್ಯಡಮ್ (ಶ್ರೀಮತಿ) : 11, 131, 161, 162 ಅಖಂಡಾನಂದ, ಸ್ವಾಮಿ (ಗಂಗಾಧರ):</p>
<p>ಆರೋಗ್ಯ : 163| 16, 31-32, 47, 62, 67, 68, 96;</p>
<p>ಆರ್ಯ ರು : 317-19, 360; -ಮತ್ತು -ಗೆ ಪತ್ರಗಳು 31, 52, 61, 79,</p>
<p>ಸೆಮೆಟಿಕ್ ಜನಾಂಗ 34-35; -ರ 180-83</p>
<p>ವರ್ಣವ್ಯವಸ್ಥೆ 361, 62; -ಮತ್ತು ಅಚ್ಯುತಾನಂದ : 25, 49, 63, 66, 78 ತಮಿಳರು 362, 36-366; -ರಲ್ಲಿ ಅದೈತ : 380</p>
<p>ಎರಡು ಪಂಗಡ 365-66; -ರ ದಿಟ್ಟ ಅನಾಥಾಲಯ : 79, 181</p>
<p>ವಿಶ್ಲೇಷಣೆ 388; -ಮತ್ತು ಬೌದ್ದರು ಅನುಭವ : 179 |</p>
<p>394-95; -ಮತ್ತು ಯವನರ ಅಭಯಾನಂದ (ಮೇರಿ ಲೂಯಿಸ್) : 132 ಉದಯ 428-29; -ಮತ್ತು ಗ್ರೀಕರು ಅಭೇದಾನಂದ, ಸ್ವಾಮಿ (ಕಾಳಿ) : 46, 75, 449-50 146</p>
<p>ಆರ್ಯ ಸಮಾಜ : 151, 386 ಅಮೆರಿಕಾ : 10, 41; - ದ ಸ್ತ್ರೀಯರು 39,</p>
<p>ಆಲೋಚನೆ : 339-340 61; -ದಲ್ಲಿ ಅಪಮಾನ 146-47</p>
<p>ಆಲ್ಬರ್ಟಾ : 241 ಅಲೋರಾ : 17, 20, 25, 106, 110</p>
<p>ಆಸೆ : 128, 139, 373; -ದುಃಖಕ್ಕೆ ಮೂಲ ಅವತಾರ : 8, 13, 22, 453; ರಾಮ</p>
<p>128 ಕೃಷ್ಣರ- 385; -ಶ್ರೇಷ್ಠ 387</p>
<p>ಆಹಾರ : 134 ಅಹಂಕಾರ : 22, 31 ಅಳಸಿಂಗ ಪೆರುಮಾಳ್ : 58, 63, 99</p>
<p>ಇಂಗರ್‌ಸಾಲ್ : 163 ಆತ್ಯ : 35, 36, 133, 197, 300-01, 343, ಇಂಗ್ಲೆಂಡ್ : 15, 39, 53, 64, 142; 345 -46; -ವೇ ಜಗತ್ತಿನ ಜ್ಯೋತಿ</p>
<p>- -ನ ಸ್ಥಿತಿ 168 54; -ನ ಪೀಠ ಹೃದಯ 180; -ನ</p>
<p>ಇಂಡಿಯನ್ ಮಿರರ್ : 70 ಅನ್ವೇಷಣೆ 313-25; -ಮತ್ತು ಪುರಾ</p>
<p>ಇಂಡಿಯಾ : (ನೋಡಿ-ಭರತಖಂಡ) ತನ ಹಿಬ್ರೂಗಳು 315; -ಮತ್ತು ಇಂದುಮತಿ ಮಿತ್ರ : 66, 88, 91 ಪುರಾತನ ಈಜಿಪ್ಪರು 315-16;-ನ</p>
<p>ಇಚ್ಛೆ : 122, 123, 128-29 ನೈಜ ಸ್ಥಿತಿ 340; -ಮಾನವನ ನೈಜ ಇತಿಹಾಸ : 427 ಸ್ವರೂಪ 345-46; -ನ ಅನಂತ ಶಕ್ತಿ ಇಮಿಟೇಷನ್ ಆಫ್ ಕ್ರೈಸ್ಟ್ : 341-42 300-01; -ನಲ್ಲಿ ಅನಂತ ಜ್ಞಾನವಿದೆ</p>
<p>ಈ 454</p>
<p>ಈಜಿಪ್ಪರು : 315-16 ಆದರ್ಶ : 349; -ಮತ್ತು ವ್ಯಾವಹಾರಿಕ</p>
<p>ಈಶ್ವರ : 35, 340; -ಅನಿರ್ವಚನೀಯ ಜೀವನ 350</p>
<p>ಪ್ರೇಮಸ್ವರೂಪ 80, 121; -ವಿರಾಟ್, ಆಧ್ಯಾತ್ಮಿಕ (ಪಾರಮಾರ್ಥಿಕ) : 10, 347-48</p>
<p>- ಹಿರಣ್ಯಗರ್ಭ 121; -ಪರಬ್ರಹ್ಮದ ಆನಿಬೆಸೆಂಟ್ : 65, 99, 106, 275-76,</p>
<p>ಶ್ರೇಷ್ಠ ಅಭಿವ್ಯಕ್ತಿ 371 407-08</p>
<p>-</p>
<p>ಆ</p>

<!-- 349-5/0502-->
<p>- ಒಓ</p>
<p>ಉ</p>
<p>ಕೀರ್ತಿ : 11, 31</p>
<p>ಕೃಷ್ಟ : 24, 221-22, 391 ಉದ್ಯೋಧನ (ಮಾಸಪತ್ರಿಕೆ): 433-34</p>
<p>ಕೆನಡಾ : 138 ಉಪನಿಷತ್ತು : 24, 35, 224, 273</p>
<p>ಕೆಲಸ : 31, 42, 54, 55, 93, 102, 111, - ಋ</p>
<p>- 141, 149, 171, 181-82, 185,</p>
<p>492; -ದ ಸ್ವರೂಪ 43, 49, 50; ಋಷಿ : 383, 468</p>
<p>-ದಿಂದ ಶಿಕ್ಷಣ 46-47 ಋಷಿಬರ್ ಬಾಬು : 67</p>
<p>ಕೋಲ್ಪ ನ್ ಬರ್ನ್ಬುಲ್ : 11 ನಿ-ಏ</p>
<p>ಕಿಸ್ಸನ್, ಸೋದರಿ (ಗ್ರೀನ್ ಸೈಡಲ್) :</p>
<p>* 170, 172, 243-45, 267 ಏಕಾಂಗಿ : 56, 178</p>
<p>ಕ್ರೈಸ್ತಧರ್ಮ ಧರ್ಮ : 10, 150; -ಪಾದ್ರಿ ಏಕಾಗ್ರತೆ : 167</p>
<p>_5, 39, 294-95, 439; -ದ ಗ್ರಂಥ</p>
<p>341-42; ಮಿಷನರಿ 341-42</p>
<p>ಖಡ್ಗಮೃಗ (ಉದಾ.) : 178 | ಓಕಾಕುರ : 275</p>
<p>ಖೇತ್ರಿ : 87, 91, 92, 93; -ಮಹಾರಾಜರು ಓಲಿಯಾ : 142, 170</p>
<p>107, 116-17, 118-19, 120, 135, ಓಲ್ಬುಲ್ (ಧೀರಮಾತಾ): 12-14, 64, 254, 266, 409</p>
<p>128,142, 148, 157, 164-67, ಖೋಕಾ (ನೋಡಿ, ಸುಬೋಧಾನಂದ, 168-70, 172-74, 184, 186-88, ಸ್ವಾಮಿ) . 191, 204, 208, 247, 251-53,</p>
<p>ಕ . 255, 257, 274, 280</p>
<p>ಗಂಗಾಧರ (ನೋಡಿ, ಅಖಂಡಾನಂದ,</p>
<p>ಸ್ವಾಮಿ) ಕಂಬಳಿಬಾಬಾ ಸಂನ್ಯಾಸಿ : 288-89 ಗಸ್ಟೇವ್ ಓಪರ್ಟ್(ಮಿಸ್ಟರ್) : 447 ಕನ್ಯಾಕುಮಾರಿ : 9</p>
<p>ಗೀತೆ : 25, 35, 236, 391, 451; ಕರ್ತವ್ಯ : 107, 113, 485</p>
<p>-ಪ್ರಮಾಣ ಗ್ರಂಥ 24; -ಮತ್ತು ಇಮಿ ಕರ್ಮ : 6, 81, 119, 156, 235; ಟೇಶನ್ ಆಫ್ ಕ್ರೈಸ್ಟ್ (ಹೋಲಿಕೆ) -ಪ್ರವೃತ್ತಿ 35</p>
<p>342; -ಮತ್ತು ಮಹಾಭಾರತ 451 ಕರ್ಮ ಯೋಗ : 42-43, 336 ಕಲ್ಕತ್ತಾ : 20, 32, 60, 96; -ದಲ್ಲಿ ಮಠ ಗುಡ್ವಿ ನ್ : 63, 65, 107 12, 15, 17, 56, 85</p>
<p>ಗುರು : 224; - ಪೂಜೆ 134, 135; ಕಾಂಬೆಲ್, ಕೃಷ್ಣ ಭಕ್ತ : 45</p>
<p>-ಪರಂಪರೆ 7 ಕಾರ್ಯಕಾರಣ ಸಂಬಂಧ : 336, 388 ಗುರುಗೋವಿಂದ ಸಿಂಗ್ : 396-97 ಕಾಶಿ : 381-82</p>
<p>ಗುರುಭಾಯಿಗಳಿಗೆ ಕರೆ : 8, 43, 47, 52ಕಾಶೀಪುರ (ತೋಟದ ಮನೆ) : 49-50, 92 53, 68 . ಕಾಶ್ಮೀರ : 67, 69, 86, 110, 113, 114, ಗೋಪಾಲ್ ದಾದಾ : 73 115</p>
<p>ಗೀನೇಕರ್ : 143, 144</p>
<p>-52 .</p>

<!-- 349-5/0503-->

<p>-</p>
<p>ಜೆ</p>
<p>.</p>
<p>ಚಿಕಾಗೋ : 144 ಚಿಹ್ನೆ : 333 ಚೈತನ್ಯ : 36, 287</p>
<p>ಜ</p>
<p>ತಂತ್ರಶಾಸ್ತ : 286 ತಾಟಸ್ಥ್ಯ339-340 | ತುರೀಯಾನಂದ, ಸ್ವಾಮಿ (ಹರಿ) : 170,</p>
<p>178; -ಗೆ ಪತ್ರಗಳು 195, 201, 228, 230, 232, 233, 237-38,</p>
<p>242 ತುಳಸಿ (ನೋಡಿ, ನಿರ್ಮಲಾನಂದ, ಸ್ವಾಮಿ) ತ್ಯಾಗ : 6, 33, 41, 123, 133, 174, 175,</p>
<p>431-32 ಸ್ವಾರ್ಥ : 52 ತ್ರಿಗುಣಾತೀತಾನಂದ, ಸ್ವಾಮಿ (ಶಾರದ) :</p>
<p>68, 78, 96-97, 109-10, 140,</p>
<p>168 ಥಾಮಸ್ ಎ ಕೆಂಪಿಸ್ : 341. ಥಿಯಾಸಫಿ : 13, 14, 65, 407-08</p>
<p>ಜಗತ್ತು : 48, 51, 55, 82. ಜಗಮೋಹನ್‌ಲಾಲ್ : 85, 107, 117, 135 ಜನಾಂಗ ನಾಶ : 468-69 ಜಪಾನ್ : 262 ಜಾತಿ : 22-23, 38. ಜಿನಾವರ್‌ ವಾಮರ್‌ ಪಿ.ಸಿ. : 72 ಜೀವ : 35, 122 ಜೀವಾತ್ಮ : 340 ಜೀವನ : 119, 142, 155, 157</p>
<p>- -ಉದ್ದೇಶ 295 ಜೀವನ್ಮುಕ್ತಿ : 31 ಜೊಸೆಫೈನ್ ಮ್ಯಾಕ್ಲಿಯಾಡ್ (ಜೋ ಜೊ):</p>
<p>44, 61, 153, 169, 170, 175, 263, 264; -ಪತ್ರಗಳು 44, 63, 71, 102, 104, 119, 129-30, 13638, 188, 200, 202, 214-18, 229, 246, 247, 249, 256, 257, 262-64, 271, 279-80;</p>
<p>-ಗೆ ಲಾಂಛನದ ವಿವರಣೆ 229-30 ಜ್ಞಾನ : 35, 58, 291, 309, 453, 454,</p>
<p>458; -ದಾಹ 304; -ಯೋಗ 338; -ದಲ್ಲಿ ಎರಡು ಬಗೆ - ಪರಾ, ಅಪರಾ 456</p>
<p>ದಕ್ಷಿಣ ಭಾರತ : 284 ದಯೆ (ಅನುಕಂಪ): 35, 36, 39, 43, 80 ದಾನ : 124 ದುಃಖ (ವೇದನೆ) : 138, 157, 163, 178,</p>
<p>179; -ದಿಂದ ಆಧ್ಯಾತ್ಮಿಕ ಪ್ರಗತಿ 124; ಸುಖ ಮತ್ತು- 55, 147, 163, 373-74; -ಕ್ಕೆ ಮೂರು</p>
<p>ಕಾರಣಗಳು 416 ದೇವರು (ಭಗವಂತ) : 22, 35, 40, 41,</p>
<p>52, 80, 132, 150; -ಪ್ರೇಮದ</p>
<p>ಮೂರ್ತಿ 16 ದೇವೇಂದ್ರನಾಥ ಠಾಕೂರ್‌ : 104 ದೇಶಭಕ್ತಿ : 133, 134 ದ್ರವ್ಯ : 422-24 ಧರ್ಮ : 80, 108, 128, 224, 327,</p>
<p>309-10, 332, 383, 418, 419;</p>
<p>- ನಿಷೇಧಾತ್ಮಕ 42 ಧರ್ಮ ಪಾಲ : 12, 13</p>
<p>ಟಾರ್ಟರ್ (ಕಥೆ) : 171-172 ಟಿಬೆಟ್ : 45 ಟಿಬೆಟಿಯನ್ನರು : 11</p>
<p>ಡಾರ್ಜಿಲಿಂಗ್ : 11, 19 ಡೆಹ್ರಾಡೂನ್ : 89.</p>

<!-- 349-5/0504-->
<p>ನ</p>
<p>432-33, 496;-ರ ದೃಷ್ಟಿಯಲ್ಲಿ</p>
<p>ವೈದಿಕಧರ್ಮ 447; -ರ ಗುರಿ ವ್ಯಕ್ತಿ ನಾಯಕ : 76, 227</p>
<p>ಸ್ವಾತಂತ್ರ್ಯ 496; -ರ ಅಂಧಾನು “ನಿಜವಾದ ಮಹಾತ್ಮ' (ಲೇಖನ) : 439,</p>
<p>ಕರಣೆ 497; 441</p>
<p>ಪುನರ್ಜನ್ಮ ಸಿದ್ಧಾಂತ : 319–25 ನಿಯಮ : 375, 376</p>
<p>ಪುರಾಣ : 383-84 ನೈತಿಕ: -ದಲ್ಲಿ ಎರಡು ವಿಧ 376-77;</p>
<p>ಪುರೋಹಿತ (ವೈದಿಕ): 466-67; ಮತ್ತು - ಪ್ರಕೃತಿ 376</p>
<p>ಕ್ಷತ್ರಿಯರ ಹೋರಾಟ 470; -ಶಕ್ತಿಯ ನಿರಂಜನಾನಂದ, ಸ್ವಾಮಿ : 176</p>
<p>ತಳಹದಿ ಬುದ್ಧಿಶಕ್ತಿ 477; -ಗೆ ಅಗ್ರ ನಿರ್ಮಲಾನಂದ, ಸ್ವಾಮಿ (ತುಳಸಿ) : 98</p>
<p>ಪೂಜೆ 478; -ರ ಅವನತಿ 479ನಿವೇದಿತಾ (ನೋಬೆಲ್, ಮಾರ್ಗಾಟ್,</p>
<p>80; -ಶಕ್ತಿ ಮತ್ತು ರಾಜಕೀಯ ಶಕ್ತಿ ಮಾರ್ಗರೆಟ್) : 14-16, 29, 32,</p>
<p>482-84 36, 37, 51, 59, 60, 76, 86,</p>
<p>ಪೂಜೆ : 31, 43 99, 107, 113, 157, 159, 162</p>
<p>ಪೈಥಾಗೊರಸ್ : 319 63, 167, 175-77, 185, 196,</p>
<p>ಪ್ಯಾರಿಮೋಹನ್ ಮುಖರ್ಜಿ, ರಾಜಾ : 98 198, 206, 220, 223, 226-27,</p>
<p>ಪ್ಯಾರಿಸ್ ಸಮ್ಮೇಳನ : 446-52 234, 236, 248, 271, 277;</p>
<p>ಪ್ರಕೃತಿ : 139; -ಗೆ ಬೋಧನೆ 60, 86, 107; -ಗೆ.</p>
<p>ಪ್ರಪಂಚ : 139; -ದ ಸ್ವಭಾವ 156, 225; ಹಿಂದೂ ದೇಶದ ಬಗ್ಗೆ ಆಸಕ್ತಿ 221</p>
<p>-ದ ಇತಿಹಾಸ 419-20 | 22</p>
<p>ಪ್ರಮದದಾಸ್ ಮಿತ್ರ : 21-23, 55 ನಿಷ್ಕಾಮ : ಸಕಾಮದಿಂದ- 124</p>
<p>ಪ್ರೇಮ (ಪ್ರೀತಿ) : 8, 31, 36, 43, 76, ನಿಸ್ವಾರ್ಥ : 74, 133; -ಸೇವೆ 181-82</p>
<p>77, 80, 119, 123, 172; -ದ ನೈತಿಕತೆ : 327-328</p>
<p>ಈ ಗುರಿ 36; -ದ ತ್ರಿಭುಜಗಳು 337 ಪ್ರೇಮಾನಂದ : 90, 105</p>
<p>ಫಿಕ್ಷೆ, ಐ.ಎಚ್ : 320 ಪತ್ರಿಕೆ : 99, 103, 106, 109; ಬಂಗಾಳಿ</p>
<p>47; 'ಬ್ರಹ್ಮವಾದಿನ್' 96, 99; 'ಪ್ರಬುದ್ಧ ಭಾರತ' : 99; <span class="en">'Dawn</span></p>
<p>ಬಂಧನ : 21, 22, 29, 36, 41, 80, 99; -ಬಗ್ಗೆ ಸಲಹೆಗಳು 140-41</p>
<p>123, 373; -ದಿಂದ ದುಃಖ 56; ಪರಮತ ಸಹಿಷ್ಣುತೆ : 291</p>
<p>ಅಸಮತ್ವವೇ-ಕ್ಕೆ ದಾರಿ 416 ಪರೋಪಕಾರ : 23, 42, 205</p>
<p>ಬರಗಾಲ (ಕಾಮ ಪರಿಹಾರ) : 44, 49, ಪವಹಾರಿ ಬಾಬಾ : 351-359; ಮತ್ತು</p>
<p>51, 52, 93, 103 ಕಳ್ಳ 357; -ರಿಗೆ ಹಾವು ಕಚ್ಚಿದ</p>
<p>ಬರೋಸ್ (ಡಾಕ್ಟರ್) : 10, 70, 101 ಪ್ರಸಂಗ 357</p>
<p>ಬಹರಾಂಪುರ : 42, 43 ಪಸಡೇನಾ : 166</p>
<p>ಬಾಲಗೋಪಾಲನ ಕಥೆ : 459–65 ಪಾಲ್ ಡಾಯಸನ್ (ಡಾಕ್ಟರ್) : 303-08 |</p>
<p>ಬಾಹ್ಯಾಚಾರ (ಬಾಹ್ಯಸಂಸ್ಕಾರ) : 5, 6, 23 ಪಾಶ್ಚಾತ್ಯ : 10, 13, 38, 62, 64, 296,</p>
<p>- ಬುದ್ಧ : 13, 347, 391 397; ಮತ್ತು ಭರತಖಂಡ ಹೋಲಿಕೆ</p>
<p>ಬ-ಭ</p>

<!-- 349-5/0505-->

<p>ಬುದ್ದಿಶಾಲಿ : 48</p>
<p>ಮ ಬೆಳವಣಿಗೆ : 296 ಬೇಲೂರು ಮಠ : 248, 379</p>
<p>ಮತ : 42 ಬೌದ್ಧರು : 12, 13, 273, 392, 393 ಮದುವೆ (ಕಥೆ) : 100</p>
<p>94, 414, 415, 469, 470; -ರ ಮದ್ರಾಸ್ : 56, 103, 104 ಸೂಪ 'ಧಾತುಗರ್ಭ' 448</p>
<p>ಮಧ್ವಾಚಾರ್ಯ : 284 ಬ್ರಹ್ಮ : 377-78; -ನಿರಪೇಕ್ಷ ಮತ್ತು ಮಹತ್ ಪೂಜೆ (ಯಜ್ಞ ಚಕ್ರ) : 175 ಸಾಪೇಕ್ಷ 292</p>
<p>ಮಹಮ್ಮದ್ ಸರ್ಫರಾಜ್ ಹುಸೇನ್ : 108 ಬ್ರಹ್ಮಚರ್ಯ : 280 |</p>
<p>ಮಹಮ್ಮದೀಯರು : 80, 472 ಬ್ರಹ್ಮಸಮಾಜ : 5, 151</p>
<p>ಮಹೇಂದ್ರಬಾಬು : 68 ಬ್ರಹ್ಮಾನಂದ, ಸ್ವಾಮಿ (ರಾಖಾಲ) : (ಪತ್ರ ಮಾನವ ಸೇವೆ : 31, 40, 38; -ಗೆ ಕರೆ</p>
<p>ಗಳು) 16-18, 30, 33, 42, 49 - 6, 7, 40-41, 43, 181-82, 382 50, 66, 67-69, 73-75, 77, ಮಾಯಾಮೃಗ (ಉದಾ.) : 486 81-84, 85, 87-88, 92-94, ಮಾಯಾವತಿ : 251-52 103, 105–06, 109-12, 140</p>
<p>- ಮಾಯೆ : 21, 22, 41, 138, 273, 327, 41, 159-61, 189, 276, 277 - 340; 79; -ಗೆ ಮಾರ್ಗದರ್ಶನ 85, ಮಾಸ್ಟರ್ ಮಹಾಶಯ : 78, 81, 88, 92, 111, 159-60; -ಮತ್ತಿತರರಿಗೆ 90, 110 ಕ್ಷಮಾಪಣೆ 81-84</p>
<p>ಮಿಲ್ಫ್ : 131 ಬ್ರಾಹ್ಮಣ : 361, 363, 364, 470-72, ಮಿಷನ್ ಚಟುವಟಿಕೆಗಳು : 51, 56, 481</p>
<p>74-75 ಬಾಡ್ಗೆಟ್ (ಶ್ರೀಮತಿ) : 171</p>
<p>ಮುಲ್ಲರ್ (ಮಿಸ್) : 60, 146 ಭಕ್ತಿ : 291</p>
<p>ಮುಸ್ಟೋರಿ : 78 ಭರತಖಂಡ : 37, 48, 59, 64, 97, ಮೂಗು ಕತ್ತರಿಸಿದ ಸಂನ್ಯಾಸಿಯ ಕಥೆ :</p>
<p>122, 146, 147, 149-50, 169, 295-96, 297, 413, 488-89, ಮೃಣಾಳಿನಿ ಬೋಸ್ (ಗೆ ಪತ್ರಗಳು) : 492-93, 498-99; -ಜೀವಂತ 121-25, 126-29 ವಾಗಿದೆ 155; -ಮತ್ತು ಶಾಸ್ತ್ರಗಳು ಮೇಡಂ ಕಾಲ್ಕಿ : 162 23-24; -ದ ಇತಿಹಾಸ 360, ಮೇರಿ ಹಾಲ್ ಬಾಯಿಸ್ಟರ್ (ಗೆ ಪತ್ರಗಳು) : 414-15, 473-75; -ಧರ್ಮ ದ,</p>
<p>27-28, 53-57, 138-40 ಆಧ್ಯಾತ್ಮಿಕತೆಯ ತವರೂರು 410 ಮೇರಿ ಹೇಲ್ (ಗೆ ಪತ್ರಗಳು) : 9-12, 11; -ದ ಪ್ರಾಣ ಧರ್ಮ 412;</p>
<p>38-42, 100-02, 113-15, 131-ಮತ್ತು ಆಂಗ್ಲೆಯರು 494-95; 33, 144-45, 148-51, 158, -ಆಧುನಿಕ ಮತ್ತು ಪುರಾತನ 496</p>
<p>170-72, 178, 183, 190, 194, ಭಾಷೆ : 329, 330; -ಯಲ್ಲಿ ಭಾವ</p>
<p>196, 218-19, 223-28, 259- ಮುಖ್ಯ 331</p>
<p>60, 265, 267; -ಗೆ ಸಂತಾಪ ಭೌತಿಕಜ್ಞಾನ : 421-22</p>
<p>ಹಾಗೂ ಪ್ರೀತಿ 178-79, 184;</p>
<p>_356</p>

<!-- 349-5/0506-->
<p>ರಾಮಲಾಲ : 106 ರಾಮಾನುಜಾಚಾರ್ಯ : 284</p>
<p>-ಗೆ ಸಂಘ ಲಾಂಛನದ ವಿವರ</p>
<p>266; -ಗೆ ಉಪದೇಶ 268 ಮೋಕ್ಷ (ಮುಕ್ತಿ) : 7, 8, 23, 31, 40,</p>
<p>56, 80, 378; ಸ್ವಂತ -ಬಗ್ಗೆ 23, 42-43; -ಯೇ ಗುರಿ 336; ಸಮತ್ವ</p>
<p>ವೇ -ಗೆ ಹಾದಿ 416 ಮ್ಯಾಕ್ಸ್ ಮುಲ್ಲರ್ : 131, 435–42, *306-08; -ಮತ್ತು ರಾಮಕೃಷ್ಣರು</p>
<p>435-42; -ಬಗ್ಗೆ ಮೆಚ್ಚುಗೆ 310-12; ಮ್ಯಾಗ್ನೆಟಿಕ್ ಚಿಕಿತ್ಸೆ : 171</p>
<p>ಲಂಡನ್ : 15, 27, 36, 54, 61 ಲೆಗೆಟ್ಸ್ : 39, 143, 145, 153, 176;</p>
<p>(ಪತ್ರಗಳು) 57, 161-62, 192,</p>
<p>193, 207, 213, 239-41 ಲೆಪ್ಪಾ ಸ್ತ್ರೀಯರು : 11</p>
<p>* ವ.</p>
<p>ಯ</p>
<p>ಯಂತ್ರ (ಉದಾ.) : 123 ಯವನರು : 428-31 ಯಾಂಕಿ : 39, 40 ಯುಧಿಷ್ಠಿರನ ಕಥೆ : 343 ಯುರೋಪಿಯನ್‌ರು : 44, 64, 96, 144 ಯುವಕ (ರಿಗೆ ಕರೆ) : 8, 33, 46, 181,</p>
<p>301, 379, 498, 499 ಯೋಗ : 336-38 ಯೋಗಾನಂದ, ಸ್ವಾಮಿ (ಯೋಗೇಂದ) :</p>
<p>25, 49, 75, 130 ಯೋಗಿನ್ ಮಾ : 105</p>
<p>ವರ್ಣಾಶ್ರಮ : 363, 413-14; -ಸಮಸ್ಯೆ</p>
<p>ಪ್ರಾರಂಭ 391; -ಭೇದದಿಂದ ಅನಾ</p>
<p>ಹುತ 487-88, 494 ವಿಕಾಸ : 297 ವಿಜ್ಞಾನಾನಂದ, ಸ್ವಾಮಿ (ಹರಿಪ್ರಸನ್ನ) :</p>
<p>73,75 ವಿವಾಹ : 280; ವಿಧವಾ- 126-27 ವಿವೇಕಾನಂದ, ಸ್ವಾಮಿ : 9, 12, 17, 18,</p>
<p>19-20, 25, 34, 45, 49, 88, 102, 103, 104, 105, 111, 116, 119, 130, 131, 133, 168, 170, 173, 184, 219-20, 262; -ರ ವಿಜ್ಞಾನ ಪ್ರೇಮ 34, 46; -ವಿಶ್ರಾಂತಿಯ ಬಯಕೆ 48, 52, 175, 189, 195; -ತಮ್ಮ ತಾಯಿಯ ಬಗ್ಗೆ 169, 173-74, 187, 254; -ತಮ್ಮ ಬಗ್ಗೆ 55, 62, 100, 147, 164-65, 82-84, 130, 178, 183-84, 197, 212, 215, 235, 244-45; -ಹಾಸ್ಯಪ್ರಜ್ಞೆ 11-12, 28, 29, 54, 96, 97, 104, 111, 114, 115, 131, 132-33, 137, 143, 172, 205, 239–40, 259; -ವ್ಯಂಗ್ಯೂಕ್ತಿ 122, 135, 141, 163, 294, 407, 408, 488; -ಧೈಯ ನಿಷ್ಠೆ 133-34; -ಪಾಶ್ಚಾತ್ಯದಲ್ಲಿ</p>
<p>ರಾಜಯೋಗ : 338 ರಾಣಿ ಚಕ್ರವರ್ತಿ : 30 ರಾಣಿ ರಾಗಮಣಿ : 89 ರಾಮಕೃಷ್ಣ ಪರಮಹಂಸ : 7, 8, 12, 14,</p>
<p>22, 34, 43, 234, 387, 437, 440, 497; -ರ ಅವತಾರದ ಉದ್ದೇಶ 385-86; - 'ಜೀವನ ಮತ್ತು ಉಪ</p>
<p>ದೇಶ' ಗ್ರಂಥ ಕುರಿತು 440-42 ರಾಮಕೃಷ್ಣಾನಂದ, ಸ್ವಾಮಿ (ಶಶಿ) : 95,</p>
<p>99; (ಪತ್ರಗಳು) 58, 63, 72, 95 -97, 98–100, 250, 255, 260-61</p>

<!-- 349-5/0507-->

<p>ಅನುಭವಿಸಿದ ಕಷ್ಟಗಳು 151-55 ವೇದ : 23, 24, 80, 108, 284, 383;</p>
<p>-ಎರಡು ಭಾಗಗಳು 384; -ಗಳ ಸಂನ್ಯಾಸಿ : 367, 369, 370-71; ಗುರಿ 292</p>
<p>-ಆಶ್ರಮ ಪ್ರಾರಂಭ 368; -ಗಳ ವೇದಾಂತ : 55, 108, 197, 224</p>
<p>ವಿರುದ್ಧ ವಾದ 369-70; ಭ್ರಷ್ಟವೈರಾಗ್ಯ : 35, 36</p>
<p>370; -ಭಗವಂತನ ಯೋಧ 371 ವ್ಯಕ್ತಿವಾದ : 121.</p>
<p>ಸಂನ್ಯಾಸಿನಿಯರು : 368 ವ್ಯಷ್ಟಿ : 121, 376; -ಸಮಷ್ಟಿ 485-86 ಸಂಸ್ಕತ : 303-08, 389, 472; -ಸೂಕಿ ವ್ಯಾಮೋಹ ಮತ್ತು ನಿರ್ಮೋಹ : 199,</p>
<p>ಗಳು 372 212</p>
<p>ಸಂಸ್ಥೆ (ಸಂಘ, ಕೇಂದ್ರ) : 9, 37, 52,</p>
<p>62</p>
<p>ಸಂಹಿತೆ : 24, 384 ಶಂಕರಾಚಾರ್ಯ : 26, 284, 285</p>
<p>ಸತ್ಯ : 29, 383 ಶಕ್ತಿ (ಪ್ರಕೃತಿ) : 378</p>
<p>ಸಮಷ್ಟಿ : 121, 123, 376 ಶರತ್‌ಚಂದ್ರ ಚಕ್ರವರ್ತಿ (ಗೆ ಪತ್ರ) : 34</p>
<p>ಸಮಸ್ಯೆ : 326, 345 36</p>
<p>ಸಮಾಜ : 126, 128, 496; -ದ ಶಶಿಭೂಷಣ್ ಘೋಷ್ (ಡಾಕ್ಟರ್) : 19</p>
<p>ನಿಯಮ 127, 128; -ವಾದ 121; ಶಾಂತಿ : 197-98</p>
<p>ಸಂಕುಚಿತ- 296; --ಸಿಂಹ, ಕತ್ತೆ ಶಾರದಾನಂದ, ಸ್ವಾಮಿ (ಶರತ್) : 65,</p>
<p>(ಉದಾ.) 496 78-79, 97, 99, 141, 147</p>
<p>ಸರಳ ಘೋಷಾಲ್ (ಗೆ ಪತ್ರಗಳು) : 133ಶಾಸ್ತ್ರಗಳು : 22, 36, 383</p>
<p>135 ಶಿಕ್ಷಣ (ವಿದ್ಯಾಭ್ಯಾಸ) : 47, 52, 53,</p>
<p>ಸವಾರಿರಾಯನ್, ಡಿ (ಪಂಡಿತ) : 364, 123, 142, 177, 182; -ದ ಗುರಿ</p>
<p>365</p>
<p>ಸಾಂಕ್ರಾಮಿಕ ಜಾಡ್ಯ : 6. ಶಿವಾನಂದ, ಸ್ವಾಮಿ : 94, 97</p>
<p>ಸಾಲಿಗ್ರಾಮ ಚಿಹ್ನೆ : 447-49 ಶಿಷ್ಯ : 7</p>
<p>ಸಾವು : 332-33 ಶುದ್ಧಾನಂದ, ಸ್ವಾಮಿ (ಸುಧೀರ್) : (ಪತ್ರ |</p>
<p>ಸಿದ್ಧಾಂತ : 42, 388, 416, ಗಳು) 18-19, 25-26, 46-48,</p>
<p>ಸುಬೋಧಾನಂದ, ಸ್ವಾಮಿ : 97. 69-70 |</p>
<p>ಸೆಟ್ಟೂರ್ (ಶ್ರೀಯುತ) : 94</p>
<p>- ಸೇವಿಯರ್ : 15, 60, 152, 153, 176, ಶೂದ್ರ (ಮೇಚ್ಚ) : 22, 23, 65; -ರ</p>
<p>247; -ನಿವೇಶನ 75, 78, 106 ಉನ್ನತಿ, ಅವನತಿ 487-91</p>
<p>ಸೋಮಾರಿತನ : 6, 9 ಶೋಪರ್ : 321</p>
<p>ಸರ್ಡಿ : 15, 142, 151-56; -ಗೆ ಪತ್ರಗಳು ಶ್ರೀಮಾತೆ : 99, 106, 119, 130, 141;</p>
<p>_109, 136, 146-47, 253 -ಪಾಶ್ಚಾತ್ಯರೊಡನೆ 99</p>
<p>ಸ್ಮತಿ : 383 ಶ್ರುತಿ : 285, 293</p>
<p>ಸ್ವತಂತ್ರ : 5, 6, 60, 127, 426;</p>
<p>-ಆಲೋಚನೆ 48; -ವೇ ಬೆಳವಣಿಗೆ</p>
<p>82</p>

<!-- 349-5/0508-->
<p>ಯ ಸೋಪಾನ 296; -ಉದ್ಯ</p>
<p>ಮಕ್ಕೆ ಆವಶ್ಯಕತೆ 456 ಸ್ವಾರ್ಥ : 29, 31, 180; -ತ್ಯಾಗ 52,</p>
<p>492; ಜಗತ್ತು -ಮಯ 107;</p>
<p>-ವೇ ಬಂಧನದ ಮೂಲ 337 ಸ್ವಾವಲಂಬನೆ : 47</p>
<p>ಹ ಹಣ (ಧನ) : 16, 31, 48, 52, 72, 85,</p>
<p>93, 96, 106, 110, 132, 141, 143; -ದ ಅಡಚಣೆ 14, 63, 100, 130; -ವಲ್ಲ, ಮನುಷ್ಯರು ಬೇಕು</p>
<p>62; -ದ ಬಗ್ಗೆ ಎಚ್ಚರಿಕೆ 63, 93 ಹರಿಪದ ಮಿತ್ರ (ರಿಗೆ ಪತ್ರಗಳು): 71, 115,</p>
<p>- 118 ಹಿಂದು : 5, 10, 11, 13, 14, 15, 299,</p>
<p>369; -ಧರ್ಮ 13, 293, 29596, 395; -ಗಳು ಮತ್ತು ಯುರೋ ಪಿಯನ್‌ರು 44; -ತಪಸ್ವಿಗಳು 351; -ಗಳ ವಿರುದ್ಧ ಅಪಪ್ರಚಾರ 29495, 439; -ಜನಾಂಗದ ಪ್ರಗತಿ 389; -ಗಳು ಮತ್ತು ಮಹಮ್ಮದೀಯರು</p>
<p>396 ಹೀಗಳು : 315 ಹಿಮಾಲಯ : 16, 28, 29, 101 ಹುಚ್ಚು : 6, 23 ಹೃದಯ : 180, 267 ಹೇಡಿತನ : 82, 83, 159, 161</p>

<!-- 349-5/0509-->

<!-- 349-5/0510-->
<p>ಅವರು (ಸ್ವಾಮಿ ವಿವೇಕಾನಂದರು) ತಮ್ಮ ಭಾವನೆಗಳ ಪುಷ್ಪಮಾಲೆಯನ್ನು ರಚಿಸುತ್ತ ಹೋದಂತೆಲ್ಲ ಶೋತೃಗಳು ಅವಾಕ್ಕಾಗಿ ಕೇಳಿದರು. ಒಮ್ಮೆ ಹಾಸ್ಯ, ಒಮ್ಮೆ ದುರಂತ, ಒಮ್ಮೆ ಗಂಭೀರ ವಿಚಾರ, ಒಮ್ಮೆ ಉದಾತ್ತ ಆದರ್ಶವಾದ ಹೀಗೆ ವಿವಿಧ ಬಗೆಯ ಪುಷ್ಪಗಳಿಂದ ಶೋಭಿತವಾಗಿತ್ತು ಆ ಮಾಲೆ.... ಹಿಂದೆಂದೂ ಕೇಳದ - ಶ್ರೀಮಂತ ಧ್ವನಿಯದು. ಭಾವನೆಗನುಗುಣವಾಗಿ ಧ್ವನಿಯನ್ನು ಬದಲಾಯಿಸುತ್ತಿದ್ದರು. ಈಗ ಮಹಾ ದುರಂತವನ್ನು ಪ್ರಚೋದಿಸುವ ದುಃಖದ ಧ್ವನಿ. ಆ ದುಃಖ ಅಸಹನೀಯವಾಗುತ್ತಿದ್ದಂತೆಯೇ ಅದನ್ನು ಶಮನಗೊಳಿಸುವ ಹಾಸ್ಯದ ಹೊನಲು. ಆ ಆನಂದಾತಿರೇಕದಲ್ಲಿರುವಾಗಲೇ ನಮ್ಮನ್ನು ಬಡಿದೆಬ್ಬಿಸುವ ಮೇಘಧ್ವನಿ - ಏಳಿ! ಎದ್ದೇಳಿರೆಂಬ ಕಹಳೆಯ ಕರೆ. ಆ ಅಪೂರ್ವ ಧ್ವನಿಯನ್ನು ಕೇಳುವವರೆಗೂ ಸಂಗೀತವೆಂದರೇನೆಂಬುದೇ ತಿಳಿದಿರಲಿಲ್ಲವೆನಿಸಿತು.</p>
<p>- ಸಿಸ್ಟರ್ ಕ್ರಿಸ್ಟಿನ್ (ಓರ್ವ ಅಮೆರಿಕನ್ ಶಿಷ್ಯ)</p>
<p><span class="en">Code No. : 349.5</span></p>
<p><span class="en">Rs.125-00</span></p>
<p><span class="en">Sri Ramakrishna Ashrama, Yadavagiri, Mysore 570 020</span></p>
<p>9 ಸಂಪುಟಗಳ ಬೆಲೆ : 1000/</p>
</body>
</html>
