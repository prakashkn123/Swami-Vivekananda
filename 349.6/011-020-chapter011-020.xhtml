<?xml version="1.0" encoding="UTF-8"?>
<html xmlns="http://www.w3.org/1999/xhtml" xml:lang="en" lang="en" xmlns:epub="http://www.idpf.org/2007/ops">
<head>
	<title>ಸ್ವಾಮಿ ವಿವೇಕಾನಂದರ ಕೃತಿ ಶ್ರೇಣಿ </title>
	<link rel="stylesheet" type="text/css" href="css/style.css" />
</head>
<body class="maintext">
	<section class="level1 unnumbered" epub:type="chapter" role="doc-chapter" id="id-011">
		<h1 class="level1-title" epub:type="title">ಮನಶ್ಯಕ್ತಿ <sup><a epub:type="noteref" href="999-aside.xhtml#id-001-25">*</a></sup></h1>
		<p>(೧೯೦೦ರ ಜನವರಿ ೮ರಂದು ಲಾಸ್‌ಏಂಜಲೀಸ್‌ನಲ್ಲಿ ನೀಡಿದ ಪ್ರವಚನ)</p>
		<p>ಪ್ರಪಂಚದಲ್ಲೆಲ್ಲಾ, ಎಲ್ಲಾ ಕಾಲದಲ್ಲಿಯೂ ಭೌತಿಕ ಅತಿ ಶಕ್ತಿಯಲ್ಲಿ ನಂಬಿಕೆ ಇದೆ. ನಾವೆಲ್ಲ ಅಸಾಮಾನ್ಯ ಘಟನೆಗಳ ವಿಷಯವನ್ನು ಕೇಳಿರುವೆವು. ನಮ್ಮಲ್ಲಿ ಕೆಲವರಿಗೆ ಅದರ ಪ್ರತ್ಯಕ್ಷ ಅನುಭವವೂ ಇದೆ. ನನ್ನ ಅನುಭವಕ್ಕೆ ಬಂದ ಕೆಲವು ವಿಷಯಗಳನ್ನು ಹೇಳಿ ಇಂದಿನ ವಿಷಯವನ್ನು ಪ್ರಾರಂಭಿಸುವೆನು. ಯಾವುದಾದರೂ ಪ್ರಶ್ನೆಯನ್ನು ಮನಸ್ಸಿನಲ್ಲಿ ಇಟ್ಟುಕೊಂಡು ಹೋದರೆ ಅದಕ್ಕೆ ತಕ್ಷಣ ಉತ್ತರ ಕೊಡುವವನೊಬ್ಬನಿದ್ದ. ಆತನು ಭವಿಷ್ಯವನ್ನೂ ಹೇಳುವನೆಂಬುದನ್ನು ಕೇಳಿದ್ದೆ. ನನಗೆ ಕುತೂಹಲವಾಗಿ ಕೆಲವು ಸ್ನೇಹಿತರೊಂದಿಗೆ ನೋಡಲು ಹೋದೆ. ನಮ್ಮಲ್ಲಿ ಪ್ರತಿಯೊಬ್ಬರ ಮನಸ್ಸಿನಲ್ಲಿಯೂ ಅವನನ್ನು ಕೇಳುವುದಕ್ಕೆ ಪ್ರಶ್ನೆಗಳಿದ್ದುವು. ಮರೆತುಹೋಗದೆ ಇರಲಿ ಎಂದು ಅದನ್ನು ಒಂದು ಕಾಗದದಲ್ಲಿ ಬರೆದು ಜೇಬಿನಲ್ಲಿ ಇಟ್ಟುಕೊಂಡೆವು. ಆತ ನಮ್ಮಲ್ಲಿ ಒಬ್ಬೊಬ್ಬರನ್ನೂ ನೋಡಿದೊಡನೆಯೆ ಪ್ರಶ್ನೆಯನ್ನು ಅವನೇ ಹೇಳಿ ಅದಕ್ಕೆ ಉತ್ತರ ಕೊಟ್ಟನು. ಅನಂತರ ಆತ ಒಂದು ಕಾಗದದ ಮೇಲೆ ಏನನ್ನೂ ಬರೆದು ಅದನ್ನು ಮಡಿಸಿ ಅದರ ಹಿಂದೆ ನನ್ನ ಹೆಸರನ್ನು ಬರೆಯುವಂತೆ ಹೇಳಿದನು. ಅದನ್ನು ತೆಗೆದು ನೋಡಬೇಡ. ಜೇಬಿನಲ್ಲಿ ಇಟ್ಟುಕೊ. ನಿಮ್ಮ ಪ್ರಶ್ನೆ ಮತ್ತು ಅದಕ್ಕೆ ಉತ್ತರ ಅದರಲ್ಲಿದೆ'' ಎಂದನು. ಹೀಗೆಯೇ ನಮ್ಮಲ್ಲಿ ಪ್ರತಿಯೊಬ್ಬರಿಗೂ ಮಾಡಿದನು. ಅನಂತರ ಆತ ನಮ್ಮ ಮುಂದಿನ ಜೀವನದಲ್ಲಿ ನಡೆಯಬಹುದಾದ ಕೆಲವು ಘಟನೆಗಳನ್ನು ಹೇಳಿದನು. ಅನಂತರ ಆತ 'ನಿಮ್ಮ ಮನಸ್ಸಿಗೆ ಬಂದ ಭಾಷೆಯಲ್ಲಿ ಯಾವುದಾದರೂ ಪದವನ್ನೂ, ವಾಕ್ಯವನ್ನೂ ಆಲೋಚಿಸಿ'' ಎಂದನು. ನಾನು ಅವನಿಗೆ ಪರಿಚಯವಿಲ್ಲದ ಸಂಸ್ಕೃತದಿಂದ ದೊಡ್ಡ ವಾಕ್ಯವನ್ನು ಜ್ಞಾಪಿಸಿಕೊಂಡೆ. ಅನಂತರ ಆತ ನಿಮ್ಮ ಜೇಬಿನಲ್ಲಿರುವ ಕಾಗದವನ್ನು ತೆಗೆದುನೋಡಿ ಎಂದನು. ಸಂಸ್ಕೃತ ವಾಕ್ಯ ಅಲ್ಲಿ ಬರೆದಿತ್ತು. ಆತ ಇದನ್ನು ಒಂದು ಗಂಟೆ ಮುಂಚೆ ಈ ಮನುಷ್ಯ ನಾನು ಇಲ್ಲಿ ಬರೆದಿರುವುದನ್ನು ಆಲೋಚಿಸುತ್ತಾನೆ'' ಎಂದು ಬರೆದಿದ್ದನು. ಇದು ನಿಜವಾಗಿತ್ತು. ಮತ್ತೊಬ್ಬನಿಗೆ ಹೀಗೆಯೆ ಒಂದು ಕಾಗದ ಕೊಟ್ಟಿದ್ದನು. ಆತನು ತನ್ನ ಹೆಸರನ್ನು ರುಜುಮಾಡಿ ಆ ಪತ್ರವನ್ನು ಮಡಿಸಿ ಜೇಬಿನಲ್ಲಿ ಇಟ್ಟುಕೊಂಡಿದ್ದನು. ಆತನಿಗೂ ಯಾವುದಾದರೂ ವಾಕ್ಯವನ್ನು ಜ್ಞಾಪಿಸಿಕೊ ಎಂದು ಹೇಳಿದನು. ಆತ ಮಂತ್ರವಾದಿಗೆ ತಿಳಿದುಕೊಳ್ಳುವುದಕ್ಕೆ ಮತ್ತೂ ಕಷ್ಟವಾದ ಅರಬ್ಬಿ ಭಾಷೆಯಲ್ಲಿ ಒಂದು ವಾಕ್ಯವನ್ನು ಆಲೋಚಿಸಿಕೊಂಡನು. ಕೊರಾನಿನಿಂದ ಯಾವುದೊ ಕೆಲವು ಸುರ ಅದು. ನನ್ನ ಸ್ನೇಹಿತನಿಗೆ ತನ್ನ ಕಾಗದದಲ್ಲಿ ಇದನ್ನೇ ಬರೆದಿರುವುದು ಕಂಡಿತು.</p>
		<p>ನಮ್ಮಲ್ಲಿ ಮತ್ತೊಬ್ಬ ವೈದ್ಯ ಜರ್ಮನ್ ವೈದ್ಯಗ್ರಂಥದಿಂದ ಒಂದು ವಾಕ್ಯವನ್ನು ಸ್ಮರಿಸಿಕೊಂಡನು. ಇದೂ ಕೂಡ ಅವನ ಕಾಗದದಲ್ಲಿ ಬರೆದಿತ್ತು.</p>
		<p>ಹೇಗೊ ನಾನು ಹಿಂದೆ ಮೋಸ ಹೋಗಿದ್ದಿರಬಹುದು ಎಂದು ಕೆಲವು ದಿನಗಳ ಮೇಲೆ ಪುನಃ ನಾನು ಈ ಮನುಷ್ಯನ ಬಳಿಗೆ ಹೋದೆ, ಕೆಲವು ಇತರ ಸ್ನೇಹಿತರನ್ನೂ ಕರೆದುಕೊಂಡು ಹೋದೆ. ಈ ವೇಳೆಯೂ ಆತ ಅದ್ಭುತ ಆಶ್ಚರ್ಯಕರವಾಗಿಯೆ ವಿಜಯಿಯಾದನು.</p>
		<p>ಮತ್ತೊಂದು ವೇಳೆ ನಾನು ಹೈದರಾಬಾದಿನಲ್ಲಿದ್ದೆ. ಅಲ್ಲಿ ಒಬ್ಬ ಬ್ರಾಹ್ಮಣ ಏನನ್ನು ಬೇಕಾದರೂ ತರಿಸಬಲ್ಲ, ಎಲ್ಲಿಂದ ಎಂಬುದು ಗೊತ್ತಾಗುವುದಿಲ್ಲ ಎಂಬುದನ್ನು ಕೇಳಿದೆ. ಆತ ಕೆಲಸದಲ್ಲಿದ್ದ. ಗೌರವಾನ್ವಿತ ಮನುಷ್ಯ, ಆತನ ಚತುರತೆಯನ್ನು ತೋರಿಸಬೇಕೆಂದು ಕೇಳಿಕೊಂಡೆ. ಆತನಿಗೆ ಜ್ವರ ಬಂದಿತ್ತು. ಭರತಖಂಡದಲ್ಲಿ ರೋಗಿಯ ತಲೆಯಮೇಲೆ ಸಾಧು ಕೈ ಇಟ್ಟರೆ ರೋಗಿ ಗುಣವಾಗುವನು ಎಂಬ ಸಾಧಾರಣ ನಂಬಿಕೆ ಇದೆ. ಈ ಬ್ರಾಹ್ಮಣನು ನನ್ನ ಹತ್ತಿರ ಬಂದು ಸ್ವಾಮಿ, ನಿಮ್ಮ ಕೈಯನ್ನು ನನ್ನ ತಲೆಯ ಮೇಲೆ ಇಡಿ, ಜ್ವರ ಗುಣವಾಗಲಿ'' ಎಂದು ಕೇಳಿಕೊಂಡ. ಅದಕ್ಕೆ ನಾನು “ಆಗಲಿ, ನೀನು ನಿನ್ನ ಮಾಯಾಮಂತ್ರವನ್ನು ತೋರಬೇಕು' ಎಂದೆ. ಆತ ಆಗಲಿ ಎಂದು ಮಾತು ಕೊಟ್ಟನು. ನಾನು ಆತನ ತಲೆಯ ಮೇಲೆ ಕೈಯನ್ನು ಇಟ್ಟೆನು. ಅನಂತರ ಆತ ಮಾತಿನಂತೆ ತನ್ನ ಚಾತುರ್ಯವನ್ನು ತೋರಿಸಲು ಬಂದ. ಆತ ಸೊಂಟಕ್ಕೆ ಒಂದು ಬಟ್ಟೆಯನ್ನು ಮಾತ್ರ ಕಟ್ಟಿಕೊಂಡಿದ್ದ. ಅವನಿಂದ ಉಳಿದ ಬಟ್ಟೆಯನ್ನೆಲ್ಲ ತೆಗೆದುಕೊಂಡೆವು. ಚಳಿಯಾಗಿದುದರಿಂದ ನನ್ನ ಹತ್ತಿರ ಇದ್ದ ಕಂಬಳಿಯನ್ನು ಆತನಿಗೆ ಹೊಡೆದು ಕೊಳ್ಳುವುದಕ್ಕೆ ಕೊಟ್ಟು ಒಂದು ಮೂಲೆಯಲ್ಲಿ ಅವನನ್ನು ಕೂಡಿಸಿದೆವು. ಇಪ್ಪತ್ತೈದು ಜನರ ಕಣ್ಣುಗಳು ಅವನನ್ನು ನೋಡುತ್ತಿದ್ದವು. ಆತ 'ಈಗ ನೀವು ಏನುಬೇಕಾದರೂ ಬರೆಯಿರಿ'' ಎಂದನು. ನಾವೆಲ್ಲ ಆ ದೇಶದಲ್ಲಿ ಎಂದಿಗೂ ಬೆಳೆಯದ ದ್ರಾಕ್ಷಿಗೊನೆ, ಕಿತ್ತಳೇಹಣ್ಣು ಮುಂತಾದುವನ್ನು ಬರೆದೆವು. ಆ ಕಾಗದದ ಚೂರನ್ನು ಅವನಿಗೆ ಕೊಟ್ಟೆವು. ಆತ ಕಂಬಳಿಯ ಒಳಗಿನಿಂದ ರಾಶಿರಾಶಿ ದ್ರಾಕ್ಷಿ ಕಿತ್ತಳೆ ಮೊದಲಾದುವನ್ನೆಲ್ಲ ತಂದನು. ಆ ಹಣ್ಣಿನ ರಾಶಿಯನ್ನು ತೂಗಿದರೆ ಈ ಮನುಷ್ಯನ ಎರಡರಷ್ಟು ಇರುವಂತೆ ಇತ್ತು. ಆ ಹಣ್ಣನ್ನು ತಿನ್ನುವಂತೆ ಹೇಳಿದನು. ನಮ್ಮಲ್ಲಿ ಕೆಲವರಿಗೆ ಅನುಮಾನ - ಇದೆಲ್ಲ ಇಂದ್ರಜಾಲವೇನೊ ಎಂದು. ಆದರೆ ಈ ಮಂತ್ರವಾದಿಯೆ ಹಣ್ಣನ್ನು ತಿನ್ನಲು ಶುರುಮಾಡಿದನು. ಆಗ ನಾವೆಲ್ಲ ತಿಂದೆವು. ಅವು ಚೆನ್ನಾಗಿದ್ದುವು. ಕೊನೆಗೆ ಒಂದು ರಾಶಿ ಗುಲಾಬಿ ಹೂವನ್ನು ತೋರಿಸಿ ಆಟವನ್ನು ಪೂರೈಸಿದನು. ಪ್ರತಿಯೊಂದು ಗುಲಾಬಿ ಹೂವೂ ಹೊಸದಾಗಿತ್ತು, ದಳದ ಮೇಲೆ ಹಿಮಮಣಿ ಹೊಳೆಯುತ್ತಿತ್ತು. ಒಂದೂ ಬಾಡಿಹೋಗಿರಲಿಲ್ಲ. ಇವು ಒಂದು ರಾಶಿ ಇತ್ತು ! ಇದು ಹೇಗೆ ಸಾಧ್ಯವೆಂದು ನಾನು ಆತನನ್ನು ಕೇಳಿದಾಗ “ಇದೆಲ್ಲ ಕೈಚಳಕ'' ಎಂದನು. ಅದು ಏನಾದರೂ ಆಗಲಿ ಬರೀ ಕೈಚಳಕವಾಗಿರಲಿಕ್ಕಿಲ್ಲ. ಎಲ್ಲಿಂದ ಆತನಿಗೆ ಇಷ್ಟೊಂದು ತರಲು ಸಾಧ್ಯವಾಗುತ್ತಿತ್ತು?</p>
		<p>ಇಂತಹ ಎಷ್ಟೋ ಘಟನೆಗಳನ್ನು ನಾನು ನೋಡಿರುವನು. ಇಂಡಿಯಾ ದೇಶದಲ್ಲಿ ಸಂಚರಿಸುತಿದ್ದರೆ ಇಂತಹ ನೂರಾರು ವಿಷಯಗಳು ಕಾಣುವುವು. ಇವು ಪ್ರತಿಯೊಂದು ದೇಶದಲ್ಲಿಯೂ ಇವೆ. ಈ ದೇಶದಲ್ಲಿಯೂ ಇವೆ. ಈ ದೇಶದಲ್ಲಿಯೂ ಇಂತಹ</p>
		<p>ಕೆಲವು ಅದ್ಭುತ ವಿಷಯಗಳಿವೆ. ನಿಸ್ಸಂದೇಹವಾಗಿ ಎಷ್ಟೋ ಮೋಸವಿದೆ. ಆದರೆ ನೀವು ಯಾವಾಗ ಮೋಸವನ್ನು ನೋಡುತ್ತೀರೋ ಅದೊಂದು ಅನುಕರಣೆ ಎನ್ನಬೇಕಾಗಿದೆ. ಎಲ್ಲೋ ಒಂದು ಸತ್ಯವಿರಬೇಕು, ಅದನ್ನು ಅನುಕರಿಸುತ್ತಿರುವರು. ಎಂದಿಗೂ ಇಲ್ಲದೆ ಇರುವುದನ್ನು ಅನುಕರಿಸುವುದಕ್ಕೆ ಆಗುವುದಿಲ್ಲ. ಯಾವುದೋ ಸತ್ಯವಾಗಿರುವುದನ್ನು ಅನುಕರಿಸಬೇಕಾಗುವುದು.</p>
		<p>ಭರತಖಂಡದಲ್ಲಿ ಅತಿ ಪುರಾತನ ಕಾಲದಲ್ಲಿ ಸಾವಿರಾರು ವರುಷಗಳಿಗೆ ಮುಂಚೆ ಇಂತಹ ಘಟನೆಗಳು ಈಚೆಗಿಂತಲೂ ಹೆಚ್ಚಾಗಿ ಆಗುತ್ತಿದ್ದವು. ಒಂದು ದೇಶದಲ್ಲಿ ಜನಸಂಖ್ಯೆ ಹೆಚ್ಚಾದಂತೆ ಅವರ ಮಾನಸಿಕ ಶಕ್ತಿ ಕ್ಷೀಣವಾಗುವುದು ಎಂದು ತೋರುತ್ತದೆ. ಬಹಳ ಅಲ್ಪ ಜನರಿರುವ ದೊಡ್ಡ ದೇಶದಲ್ಲಿ ಬಹುಶಃ ಹೆಚ್ಚು ಮಾನಸಿಕ ಶಕ್ತಿ ಇರಬಹುದು. ಹಿಂದೂಗಳು ವಿಶ್ಲೇಷಣಾತ್ಮಕ ಮನಸ್ಸಿನವರಾದುದರಿಂದ ಇಂತಹ ಘಟನೆಗಳನ್ನು ತೆಗೆದುಕೊಂಡು ಪರೀಕ್ಷಿಸತೊಡಗಿದರು. ಇದರಿಂದ ಕೆಲವು ಅದ್ಭುತ ನಿರ್ಣಯಗಳಿಗೆ ಬಂದರು. ಅಂದರೆ ಅದನ್ನೇ ಒಂದು ಶಾಸ್ತ್ರ ಮಾಡಿದರು. ಇದೆಲ್ಲ ಅದ್ಭುತವಾದರೂ ಸ್ವಾಭಾವಿಕ. ಪ್ರಕೃತಿಯಲ್ಲಿ ಅತಿಭೌತಿಕ (Supernatural) ಎಂಬುದಿಲ್ಲ. ಉಳಿದೆಲ್ಲ ಭೌತಿಕಘಟನೆಗಳು ಒಂದು ನಿಯಮವನ್ನು ಅನುಸರಿಸು ವಂತೆಯೇ ಇವೂ ಒಂದು ನಿಯಮಾವಳಿಯ ಕೆಳಗೆ ಬರುವುದೆಂಬುದನ್ನು ಕಂಡುಹಿಡಿದರು. ಇಂತಹ ಅದ್ಭುತ ಶಕ್ತಿಯೊಂದಿಗೆ ಮನುಷ್ಯ ಜನಿಸುವುದು ಆಕಸ್ಮಿಕವಲ್ಲ. ಇದನ್ನು ಶಾಸ್ತ್ರೀಯವಾಗಿ ಅಧ್ಯಯನ ಮಾಡಬಹುದು, ಅನುಷ್ಠಾನ ಮಾಡಬಹುದು, ಪಡೆಯಬಹುದು. ಈ ಶಾಸ್ತ್ರವನ್ನೇ ಅವರು ರಾಜಯೋಗವೆನ್ನುವರು. ಸಹಸ್ರಾರು ಮಂದಿ ಈ ಶಾಸ್ತ್ರವನ್ನು ಅಧ್ಯಯನ ಮಾಡುತ್ತಾರೆ. ಇಡೀ ಜನಾಂಗಕ್ಕೆ ಇದೊಂದು ಅವರ ನಿತ್ಯಪೂಜೆಯ ಅಂಗವಾಗಿದೆ.</p>
		<p>ಇಂತಹ ಅದ್ಭುತ ಶಕ್ತಿಯೆಲ್ಲ ಮಾನವನ ಮನಸ್ಸಿನಲ್ಲಿದೆ ಎಂಬುದೆ ಅವರ ನಿರ್ಣಯ. ಈ ಮನಸ್ಸು ವಿಶ್ವಮನಸ್ಸಿನ ಒಂದು ಅಂಶ. ಪ್ರತಿಯೊಂದು ಮನಸ್ಪೂ ಮತ್ತೊಂದು ಮನಸ್ಸಿನೊಂದಿಗೆ ಸಂಬಂಧ ಪಡೆದಿದೆ. ಪ್ರತಿಯೊಂದು ಮನಸ್ತೂ ಅದು ಎಲ್ಲಿಯಾದರೂ ಇರಲಿ ವಿಶ್ವಮನಸ್ಸಿನೊಂದಿಗೆ ಸಂಪರ್ಕ ಬೆಳೆಸಿಕೊಂಡಿದೆ. ನಮ್ಮ ಆಲೋಚನೆಯನ್ನು ಮತ್ತೊಬ್ಬನಿಗೆ ರವಾನೆಮಾಡುವ ಘಟನೆಯನ್ನು ನೀವು ಎಂದಾದರೂ ನೋಡಿರುವಿರಾ? ಒಬ್ಬ ಇಲ್ಲಿ ಕುಳಿತುಕೊಂಡು ಏನನ್ನೂ ಆಲೋಚಿಸುತ್ತಿರುವನು. ಬೇರೊಂದು ಕಡೆ ಇನ್ನೊಬ್ಬರಲ್ಲಿ ಆ ಆಲೋಚನೆ ಮೂಡುತ್ತಿದೆ. ಇದು ಕೇವಲ ಅಕಸ್ಮಾತ್ತಾಗಿ ಆಗುವುದಿಲ್ಲ, ಸಿದ್ದತೆಯಿಂದ ಆಗುವುದು. ದೂರದಲ್ಲಿ ಒಬ್ಬನು ತನ್ನ ಮನಸ್ಸಿನ ಆಲೋಚನೆಯನ್ನು ಕಳಿಸಬೇಕೆಂದಿರುವನು. ಮತ್ತೊಬ್ಬನಿಗೆ ಇಂತಹ ಒಂದು ಆಲೋಚನೆ ಬರುತ್ತಿದೆ ಎಂಬುದು ಗೊತ್ತಿದೆ. ಹೇಗೆ ಕಳುಹಿಸುವವನು ಆಲೋಚನೆಯನ್ನು ಹೊರಗೆಡಹುವನೊ ಹಾಗೆಯೆ ಸ್ವೀಕರಿಸುವವನು ಅದನ್ನು ಪಡೆಯುವನು. ದೂರ ಅಥವಾ ಅಂತರವು ಯಾವ ವ್ಯತ್ಯಾಸವನ್ನೂ ಮಾಡುವುದಿಲ್ಲ. ಆ ಆಲೋಚನೆ ಮತ್ತೊಬ್ಬನಿಗೆ ಸೇರುವುದು. ಆತನಿಗೆ ಇದು ಗೊತ್ತಾಗುವುದು. ನಿಮ್ಮ ಮನಸ್ಸು ಪ್ರತ್ಯೇಕವಾಗಿದ್ದು,</p>
		<p>ನನ್ನ ಮನಸ್ಸು ಅದರೊಡನೆ ಯಾವ ಸಂಪರ್ಕವೂ ಇಲ್ಲದೆ ಪ್ರತ್ಯೇಕವಾಗಿದ್ದರೆ, ಇಬ್ಬರಿಗೂ ಸಂಬಂಧ ಇಲ್ಲದೆ ಇದ್ದರೆ ನನ್ನ ಆಲೋಚನೆ ನಿಮಗೆ ಹೇಗೆ ತಲಪುವುದಕ್ಕೆ ಸಾಧ್ಯವಾಗುತ್ತಿತ್ತು ? ಸಾಧಾರಣ ಘಟನೆಗಳಲ್ಲಿ ನನ್ನ ಆಲೋಚನೆ ನಿಮಗೆ ನೇರವಾಗಿ ಬರುತ್ತಿಲ್ಲ. ನನ್ನ ಆಲೋಚನೆ ಆಕಾಶದ ಸ್ಪಂದನಗಳಾಗಿ, ಆ ಸ್ಪಂದನ ನಿಮ್ಮ ಮೆದುಳಿಗೆ ಹೋಗಿ ಪುನಃ ಆಲೋಚನೆಯ ರೂಪವನ್ನು ತಾಳುವುವು. ಈ ಕಡೆಯಿಂದ ಆಲೋಚನೆ ಅವ್ಯಕ್ತವಾಗುವುದು. ಆ ಕಡೆಯಿಂದ ಆಲೋಚನೆ ವ್ಯಕ್ತವಾಗುವುದು. ಇದು ನೇರವಾದ ಮಾರ್ಗವಲ್ಲ. ಟೆಲಿಪತಿಯಲ್ಲಿ (ದೂರ ಮನಸ್ಪರ್ಶನ) ಹೀಗಿಲ್ಲ. ಇದೆಲ್ಲ ನೇರವಾಗಿ ನಡೆಯುವುದು.</p>
		<p>ಯೋಗಿಗಳು ಹೇಳುವಂತೆ ಮನಸ್ಸು ಅಖಂಡ ಎಂಬುದನ್ನು ಇದು ತೋರುವುದು. ಮನಸ್ಸು ವಿಶ್ವವ್ಯಾಪಿ. ನಿಮ್ಮ, ನಮ್ಮ ಮತ್ತು ಇತರರ ಕಿರುಮನಸ್ಸೆಲ್ಲ ವಿಶ್ವಮನಸ್ಸಿನ ಅಂಶಗಳು, ಸಾಗರದ ಮೇಲೆ ಇರುವ ತೆರೆಗಳಂತೆ. ಹೀಗೆ ಒಂದು ಸಂಬಂಧ ವಿರುವುದರಿಂದ ಆಲೋಚನೆಯನ್ನು ಬೇರೊಬ್ಬರಿಗೆ ಪ್ರತ್ಯಕ್ಷವಾಗಿ ಕಳುಹಿಸಬಹುದು. - ನಿಮ್ಮ ಸುತ್ತಲೂ ಆಗುತ್ತಿರುವುದನ್ನು ನೀವು ನೋಡುತ್ತಿರುವಿರಿ. ಜಗತ್ತಿನಲ್ಲಿ ಪ್ರತಿಯೊಂದೂ ಪರಸ್ಪರ ಪ್ರಭಾವವುಳ್ಳವುಗಳು. ನಮ್ಮ ದೇಹಸಂರಕ್ಷಣೆಗೆ ಮನಸ್ಸಿನ ಸ್ವಲ್ಪ ಭಾಗವನ್ನು ಉಪಯೋಗಿಸುವೆವು. ಇದಲ್ಲದೆ ಉಳಿದ ಮನಶ್ಯಕ್ತಿಯೆಲ್ಲ ಹಗಲೂ ರಾತ್ರಿಯ ಇತರರ ಮೇಲೆ ತಮ್ಮ ಪರಿಣಾಮವನ್ನು ಬೀರುವುದರಲ್ಲಿ ಉಪಯೋಗಿಸಲ್ಪಡುತ್ತಿದೆ. ನಮ್ಮ ದೇಹ, ಗುಣ, ಬುದ್ದಿ ನಮ್ಮ ಆಧ್ಯಾತ್ಮಿಕತೆಯೆಲ್ಲ ನಿರಂತರ ಇತರರ ಮೇಲೆ ತಮ್ಮ ಪರಿಣಾಮವನ್ನು ಬೀರುತ್ತಿವೆ. ಅದರಂತೆಯೆ ನಾವೂ ಕೂಡ ಇತರರ ಪರಿಣಾಮಕ್ಕೆ ಒಳಗಾಗುತ್ತಿರುವೆವು. ಇದು ನಮ್ಮ ಸುತ್ತಲೂ ಆಗುತ್ತದೆ. ಒಂದು ಪ್ರತ್ಯಕ್ಷ ಉದಾಹರಣೆಯನ್ನು ತೆಗೆದುಕೊಳ್ಳೋಣ. ಒಬ್ಬ ನಿಮ್ಮ ಬಳಿಗೆ ಬರುವನು. ಅವನು ಬುದ್ದಿವಂತನೆಂಬುದು ನಿಮಗೆ ಗೊತ್ತಿದೆ. ಅವನು ಮಾತನಾಡುವ ಭಾಷೆ ಸುಂದರವಾಗಿದೆ. ಗಂಟೆಗಟ್ಟಲೆ ಅವನು ನಿಮ್ಮ ಹತ್ತಿರ ಮಾತನಾಡುತ್ತಿರುವನು. ಅವನು ನಿಮ್ಮ ಮನಸ್ಸಿನ ಮೇಲೆ ಯಾವ ಪ್ರಭಾವವನ್ನೂ ಬೀರುವುದಿಲ್ಲ. ಮತ್ತೊಬ್ಬ ಬರುವನು. ಅವನು ಎಲ್ಲೋ ಸ್ವಲ್ಪ ಮಾತನಾಡುವನು, ವಿಷಯಗಳನ್ನು ಸರಿಯಾಗಿ ಜೋಡಿಸಿಲ್ಲ, ಭಾಷೆ ವ್ಯಾಕರಣ ಶುದ್ಧವಾಗಿಲ್ಲ. ಆದರೂ ನಿಮ್ಮ ಮನಸ್ಸಿನ ಮೇಲೆ ಅದ್ಭುತ ಪರಿಣಾಮವನ್ನು ಉಂಟುಮಾಡುವನು. ನಿಮ್ಮಲ್ಲಿ ಹಲವರು ಇದನ್ನು ನೋಡಿರುವಿರಿ. ಆದಕಾರಣ ಕೇವಲ ಮಾತೇ ಪರಿಣಾಮಕಾರಿಯಲ್ಲ ಎಂಬುದು ನಿಜವಾಯಿತು. ಮತ್ತೊಬ್ಬರ ಮೇಲೆ ಪರಿಣಾಮವನ್ನು ಬೀರುವುದರಲ್ಲಿ ಭಾಷೆ, ಆಲೋಚನೆ ಕೂಡ, ಕೇವಲ ಮೂರನೆಯ ಒಂದು ಭಾಗ. ಅದರ ಹಿಂದೆ ಇರುವ ವ್ಯಕ್ತಿತ್ವ ಮೂರನೆಯ ಎರಡು ಭಾಗ, ವ್ಯಕ್ತಿತ್ವದ ಆಕರ್ಷಣೆಯೆಂಬುದು - ಅದೇ ನಿಮ್ಮನ್ನು ಮುಗ್ಧರನ್ನಾಗಿ ಮಾಡುವುದು. <sup><a epub:type="noteref" href="999-aside.xhtml#id-001-26">*</a></sup> ನಮ್ಮ ಮನೆಗಳಲ್ಲಿ ಮುಖ್ಯಸ್ಥರಿರುವರು. ಅವರಲ್ಲಿ ಕೆಲವರು ಜಯಶೀಲ ರಾಗುವರು. ಮತ್ತೆ ಕೆಲವರು ಇಲ್ಲ. ಏತಕ್ಕೆ? ನಾವು ಸೋತರೆ ಇತರರನ್ನು ದೂರುವೆವು.</p>
		<p>ನಾನು ಎಂದು ಜಯಶೀಲನಾಗುವುದಿಲ್ಲವೋ ಆಗ ಇಂಥವನಿಂದ ಆಗಲಿಲ್ಲ ಎನ್ನುವೆನು. ಸೋತಾಗ ತನ್ನ ತಪ್ಪನ್ನು, ದುರ್ಬಲತೆಯನ್ನು ಒಪ್ಪಿಕೊಳ್ಳುವುದಕ್ಕೆ ಇಚ್ಛೆ ಇಲ್ಲ. ಪ್ರತಿಯೊಬ್ಬನೂ ತನ್ನಲ್ಲಿ ಏನೂ ತಪ್ಪಿಲ್ಲ, ಅದಕ್ಕೆ ಮತ್ತಾರೆ, ಮತ್ಯಾವುದೊ ಕಾರಣವೆಂದು ದೂರುವನು. ಕೊನೆಗೆ ಗ್ರಹಚಾರವೆಂದು ಹಳಿಯುವನು, ಮನೆಯ ಯಜಮಾನರು ಸೋತಾಗ, ಏತಕ್ಕೆ ಕೆಲವರು ಉದ್ಯಮದಲ್ಲಿ ಅಷ್ಟು ಯಶಸ್ವಿಗಳಾಗಿರುವರು ಮತ್ತೆ ಕೆಲವರು ಇಲ್ಲ ಎಂಬ ಪ್ರಶ್ನೆಯನ್ನು ಕೇಳಬೇಕು. ಇದಕ್ಕೆ ಕಾರಣ ಆ ಮನುಷ್ಯನ ವ್ಯಕ್ತಿತ್ವದಲ್ಲಿದೆ.</p>
		<p>ಜನರ ಪ್ರಮುಖ ಮುಂದಾಳುಗಳನ್ನು ತೆಗೆದುಕೊಂಡರೆ ಯಾವಾಗಲೂ ಅವರ ವ್ಯಕ್ತಿತ್ವ ಬಹಳ ಮುಖ್ಯವೆಂಬುದನ್ನು ನೋಡುತ್ತೇವೆ. ಹಿಂದಿನ ಮಹಾಕವಿಗಳು, ಆಲೋಚನಾಪರರು ಎಲ್ಲರನ್ನೂ ತೆಗೆದುಕೊಳ್ಳಿ. ನಿಜವಾಗಿ ನೋಡಿದರೆ ಅವರು ಎಷ್ಟು ಹೊಸ ಆಲೋಚನೆಯನ್ನು ಮಾಡಿರುವರು? ಹಿಂದಿನ ಮಾನವಕೋಟಿಯ ಪ್ರಮುಖರು ಬಿಟ್ಟಿರುವ ಬರವಣಿಗೆಯನ್ನೆಲ್ಲ ತೆಗೆದುಕೊಳ್ಳಿ, ಅವರ ಪ್ರತಿಯೊಂದು ಗ್ರಂಥವನ್ನೂ ತೆಗೆದುಕೊಂಡು ಪರೀಕ್ಷೆ ಮಾಡಿ ನೋಡಿ, ಜಗತ್ತಿನ ಇದುವರೆಗೆ ಮಾಡಿದ ಹೊಸದಾದ ನಿಜವಾದ ಆಲೋಚನೆಗಳು ಬಹಳ ಅಲ್ಪ. ಅವರು ನಮಗೆ ಬಿಟ್ಟಿರುವ ಆಲೋಚನೆಯನ್ನು ಅವರ ಗ್ರಂಥಗಳಲ್ಲಿ ಓದಿ ನೋಡಿ. ಅದರ ಗ್ರಂಥಕರ್ತರು ಮಹಾವಿಭೂತಿಗಳಂತೆ ತೋರುವುದಿಲ್ಲ. ಆದರೂ ಅವರ ಕಾಲದಲ್ಲಿ ಅವರು ದೊಡ್ಡವರಾಗಿದ್ದರು. ಹೀಗೆ ಅವರನ್ನು ಮಾಡಿದುದು ಯಾವುದು? ಅವರು ಮಾಡಿದ ಆಲೋಚನೆ ಮಾತ್ರವಲ್ಲ, ಬರೆದ ಗ್ರಂಥಮಾತ್ರವಲ್ಲ, ಕೊಟ್ಟ ಭಾಷಣವಲ್ಲ, ಅದು ಈಗ ನಮಗೆ ದೊರಕದ ಮತ್ತಾವುದೊ ಒಂದು, ಅದೇ ವ್ಯಕ್ತಿತ್ವ. ನಾನು ಮುಂಚೆಯೇ ಹೇಳಿದಂತೆ ಮನುಷ್ಯನ ವ್ಯಕ್ತಿತ್ವ ಮೂರನೆಯ ಎರಡುಭಾಗ, ಅವನ ಬುದ್ದಿ ಮಾತುಕತೆಯಲ್ಲಿ ಮೂರನೆಯ ಒಂದುಭಾಗ, ಮನುಷ್ಯನ ನಿಜವಾದ ಸ್ವರೂಪವೆ, ಮನುಷ್ಯನ ವ್ಯಕ್ತಿತ್ವವೆ ನಮ್ಮಲ್ಲಿ ಸಂಚರಿಸುತ್ತಿದೆ. ನಾವು ಮಾಡುವ ಕೆಲಸಗಳೆಲ್ಲ ಪರಿಣಾಮಗಳು ಅಷ್ಟೆ. ಮನುಷ್ಯ ಅಲ್ಲಿದ್ದರೆ ಕರ್ಮವೂ ನಡೆಯಲೇಬೇಕು. ಕಾರ್ಯವು ಕಾರಣವನ್ನು ಅನುಸರಿಸಲೇಬೇಕು.</p>
		<p>ಎಲ್ಲಾ ವಿದ್ಯಾಭಾಸದ ಗುರಿ, ತರಬೇತಿನ ಗುರಿ ಪುರುಷಸಿಂಹರನ್ನು ಮಾಡುವುದು. ಹಾಗೆ ಮಾಡುವುದನ್ನು ಬಿಟ್ಟು ಹೊರಗೆ ನಯಮಾಡುವುದಕ್ಕೆ ನಾವು ಯಾವಾಗಲೂ ಯತ್ನಿಸುತ್ತಿರುವೆವು. ಒಳಗೆ ಏನೂ ಇಲ್ಲದೆ ಹೊರಗಿನದರಲ್ಲಿ ನಯಮಾಡಿದರೆ ಬಂದ ಪ್ರಯೋಜನವೇನು? ಎಲ್ಲಾ ತರಬೇತಿಯ ಗುರಿ ಮನುಷ್ಯನ ಬೆಳವಣಿಗೆಗೆ ಸಹಾಯ ಮಾಡುವುದು. ಯಾರು ಮತ್ತೊಬ್ಬರ ಮೇಲೆ ತನ್ನ ಪ್ರಭಾವವನ್ನು ಬೀರಬಲ್ಲನೋ, ಯಾರು ತನ್ನ ಮಂತ್ರಶಕ್ತಿಯನ್ನು ತನ್ನ ಸಹೋದರರ ಮೇಲೆ ಎಸೆಯಬಲ್ಲನೊ, ಅವನು ಶಕ್ತಿಯ ಮಹಾಯಂತ್ರ. ಆತ ಸಿದ್ದನಾದರೆ. ಏನನ್ನು ಬೇಕಾದರೂ ಮಾಡಬಲ್ಲ. ಇಚ್ಛಿಸಿದುದೆಲ್ಲವನ್ನೂ ಮಾಡಬಲ್ಲ. : ಯಾವ ಕೆಲಸವನ್ನು ಅವನಿಗೆ ಕೊಟ್ಟರೂ ಅದನ್ನು ಅವನು ಸಾಧಿಸಬಲ್ಲ.</p>
		<p>ಇದು ನಿಜವಾದರೂ ನಮಗೆ ತಿಳಿದಿರುವ ಯಾವ ಭೌತಿಕ ನಿಯಮಗಳೂ ಇಂಥವನ್ನು ವಿವರಿಸಲಾರವು. ಇದನ್ನು ನಾವು ರಾಸಾಯನಿಕ ಮತ್ತು ಭೌತಿಕ ಜ್ಞಾನದಿಂದ ಹೇಗೆ ವಿವರಿಸಲು ಸಾಧ್ಯ? ದೇಹದಲ್ಲಿರುವ ಎಷ್ಟು ಕಾರ್ಬನ್, ಹೈಡೋಜನ್, ಆಕ್ಸಿಜನ್ ಕಣಗಳು, ದೇಹದಲ್ಲಿ ಬೇರೆ ಬೇರೆ ಸ್ಥಾನಗಳಲ್ಲಿರುವ ಎಷ್ಟು ಜೀವಕಣಗಳು ಮನುಷ್ಯನ ವ್ಯಕ್ತಿತ್ವವೆಂಬ ರಹಸ್ಯವನ್ನು ವಿವರಿಸಬಲ್ಲವು? ಆದರೂ ಅದು ನಿಜವೆನ್ನುವುದನ್ನು ನಾವು ನೋಡುತ್ತೇವೆ. ಅದು ಮಾತ್ರವಲ್ಲ, ಅವನೇ ನಿಜವಾದ ಮನುಷ್ಯ. ಆ ಮನುಷ್ಯನೆ ಬಾಳುವುದು, ಬದುಕುವುದು, ಚಲಿಸುವುದು. ಆತನೆ ಇತರರ ಮೇಲೆ ತನ್ನ ಪ್ರಭಾವವನ್ನು ಬೀರುವುದು, ಅವರಲ್ಲಿ ಕ್ರಿಯೊತ್ಸಾಹವನ್ನು ತುಂಬುವುದು. ಅನಂತರ ಅವನು ಮಾಯವಾಗಿ ಹೋಗುವನು. ಅವನ ಬುದ್ದಿವಂತಿಕೆ, ಬರೆದ ಪುಸ್ತಕ, ಮಾಡಿದ ಕೆಲಸವೆಲ್ಲ ಹಿಂದೆ ಬಿಟ್ಟುಹೋದ ಕೆಲವು ಚಿಹ್ನೆಗಳು ಅಷ್ಟೆ. ಇದನ್ನು ಆಲೋಚಿಸಿ ನೋಡಿ. ದೊಡ್ಡ ಧಾತ್ಮಿಕ ಬೋಧಕರನ್ನು ದೊಡ್ಡ ತಾತ್ವಿಕರೊಂದಿಗೆ ಹೋಲಿಸಿ ನೋಡಿ. ತಾತ್ರಿಕರಿಗೆ ಯಾರ ಅಂತರ್ಜವನವನ್ನೂ ಮುಟ್ಟಲಾಗಲಿಲ್ಲ. ಆದರೂ ಅದ್ಭುತ ಗ್ರಂಥಗಳನ್ನು ಬರೆದರು. ಆದರೆ ಧಾರ್ಮಿಕ ಬೋಧಕರಾದರೋ, ಬದುಕಿರುವಾಗಲೆ ಇಡೀ ದೇಶದ ಮೇಲೆ ತಮ್ಮ ಪ್ರಭಾವವನ್ನು ಬೀರಿದರು. ಈ ವ್ಯತ್ಯಾಸಕ್ಕೆ ಕಾರಣ ಅವರ ವ್ಯಕ್ತಿತ್ವ. ತಾತ್ವಿಕರಲ್ಲಿ ಬಹಳ ಅಸ್ಪಷ್ಟ ವಾಗಿರುವ ವ್ಯಕ್ತಿತ್ವ ಮತ್ತೊಬ್ಬರನ್ನು ಪ್ರಚೋದಿಸುವುದು. ಮಹಾಪುರುಷರಲ್ಲಿ ಆ ವ್ಯಕ್ತಿತ್ವ ಅದ್ಭುತವಾಗಿರುವುದು. ತತ್ಯದ ಮೂಲಕ ನಾವು ಜನರ ಬುದ್ದಿಯನ್ನು ಮುಟ್ಟುವೆವು. ಧರ್ಮದ ಮೂಲಕ ಅವರ ಇಡೀ ಜೀವನವನ್ನು ಮುಟ್ಟುವೆವು. ಮೊದಲನೆಯದು ಕೇವಲ ಒಂದು ರಾಸಾಯನಿಕ ಮಾರ್ಗ. ಕೆಲವು ರಾಸಾಯನಿಕ ದ್ರವ್ಯಗಳನ್ನು ಒಟ್ಟು ತರುವುದು. ಅದು ಕ್ರಮೇಣ ಮಿಶ್ರವಾಗುವುದು. ಸಮಯ ಸರಿಯಾಗಿ ಒದಗಿದರೆ ಅದು ಜಾನದಲ್ಲಿ ಪರವಸಾನವಾದರೂ ಆಗಬಹುದು, ಇಲ್ಲದೆ ಇದ್ದರೂ ಇರಬಹುದು. ಆದರೆ ಮತ್ತೊಂದಾದರೊ ಪಂಜಿನಂತೆ ಬೇಗ ಬೆಂಕಿಯನ್ನು ಹಚ್ಚುತ್ತಾ, ಎಂದರೆ ಇತರರಿಗೆ ಬೆಳಕನ್ನು ನೀಡುತ್ತಾ ಹೋಗುವುದು.</p>
		<p>ಯೋಗಶಾಸ್ತ್ರ ಈ ವ್ಯಕ್ತಿತ್ವವನ್ನು ಅಭಿವೃದ್ಧಿಗೊಳಿಸುವ ನಿಯಮವನ್ನು ಕಂಡುಹಿಡಿದಿರುವೆ ಎನ್ನುವುದು. ಈ ನಿಯಮಗಳಿಗೂ ಮತ್ತು ಮಾರ್ಗಗಳಿಗೂ ಸಾಕಾದಷ್ಟು ಗಮನಕೊಟ್ಟರೆ ಪ್ರತಿಯೊಬ್ಬರೂ ತಮ್ಮ ವ್ಯಕ್ತಿತ್ವವನ್ನು ಬಲಪಡಿಸಿಕೊಳ್ಳ ಬಹುದು. ಅನುಷ್ಠಾನದಲ್ಲಿ ಬಹಳ ಪ್ರಮುಖವಾದುದು ಇದು. ಇದೇ ಎಲ್ಲಾ ವಿದ್ಯೆಯ ರಹಸ್ಯ. ಇದು ಎಲ್ಲರಿಗೂ ಅನ್ವಯಿಸುವುದು, ಗೃಹಸ್ಥರಾಗಲಿ ದರಿದ್ರರಾಗಲಿ ಶ್ರೀಮಂತರಾಗಲಿ ವರ್ತಕನಾಗಲಿ ಧಾರ್ಮಿಕಪ್ರವೃತ್ತಿಯುಳ್ಳವನಾಗಲಿ ಪ್ರತಿಯೊಬ್ಬರ ಜೀವನದಲ್ಲಿಯೂ ವ್ಯಕ್ತಿತ್ವವನ್ನು ರೂಢಿಸುವುದು ಬಹಳ ಮುಖ್ಯವಾದುದು. ಭೌತಿಕ ನಿಯಮಗಳ ಹಿಂದೆ ನಮಗೆ ತಿಳಿದಿರುವಂತೆಯೇ ಅತಿಸೂಕ್ಷ್ಮ ನಿಯಮಾವಳಿಗಳಿವೆ. ಭೌತಿಕ ಮಾನಸಿಕ ಆಧ್ಯಾತ್ಮಿಕಗಳೆಂಬ ಬೇರೆಬೇರೆ ಸತ್ಯಗಳಿಲ್ಲ. ಏನಿದೆಯೋ ಅದೆಲ್ಲ ಒಂದು. ಇದೊಂದು ಸೂಕ್ಷತರವಾಗುತ್ತಾ ಹೋಗುವ ಕ್ರಿಯೆ. ಅತಿ ಸ್ಕೂಲವಾಗಿರುವುದು ಇಲ್ಲಿದೆ. ಅದು ಸೂಕ್ಷ್ಮ ಸೂಕ್ಷ್ಮವಾಗುತ್ತಾ ಬರುವುದು.</p>
		<p>ಅತಿ ಸೂಕ್ಷ್ಮವಾದುದನ್ನು ಅಧ್ಯಾತ್ಮ ಎನ್ನುತ್ತೇವೆ. ಸ್ಕೂಲವಾದುದೆ ದೇಹ. ಇದು ವ್ಯಷ್ಟಿಯಲ್ಲಿ ಹೇಗಿದೆಯೋ ಹಾಗೆಯೇ ಸಮಷ್ಟಿಯಲ್ಲಿ ನಮ್ಮ ವಿಶ್ವವೂ ಕೂಡ ಹಾಗೆಯೇ ಇರುವುದು. ಪ್ರಪಂಚ ಹೊರಗಿರುವ ಸ್ಕೂಲಕವಚ. ಅದು ಸೂಕ್ಷ್ಮ ಸೂಕ್ಷ್ಮವಾಗಿ ಕೊನೆಗೆ ಈಶ್ವರನಾಗುವುದು.</p>
		<p>ಅದ್ಭುತ ಶಕ್ತಿ ಸೂಕ್ಷ್ಮದಲ್ಲಿ ಮಾತ್ರ ಅಡಗಿದೆ ಸ್ಫೂಲದಲ್ಲಿ ಅಲ್ಲ ಎಂಬುದು ನಮಗೆ ಗೊತ್ತಿದೆ. ಒಬ್ಬ ಭಾರ ಹೊರುವುದನ್ನು ನೋಡುತ್ತೇವೆ. ಅವನ ಮಾಂಸಖಂಡಗಳು ಉಬ್ಬುವುದನ್ನು ನೋಡುತ್ತೇವೆ. ದೇಹಾದ್ಯಂತವೂ ಅವನ ಶ್ರಮದ ಚಿಹ್ನೆಗಳಿವೆ. ಮಾಂಸಖಂಡಗಳು ಬಹಳ ಬಲವಾದುದೆಂದು ನಾವು ಯೋಚಿಸುವೆವು. ಆದರೆ ದಾರದಂತೆ ಸಣ್ಣಗಿರುವ ನರಗಳು ಮಾಂಸಖಂಡಕ್ಕೆ ಶಕ್ತಿಯನ್ನೊದಗಿಸುವುವು. ಮಾಂಸಖಂಡಗಳಿಗೆ ಬರದಂತೆ ಈ ನರಗಳನ್ನು ಕಡಿದೊಡನೆ ಇವು ಯಾವ ಕೆಲಸವನ್ನೂ ಮಾಡಲಾರವು. ಈ ಸಣ್ಣ ನರಗಳು ಮತ್ತಾವುದೊ ತಮಗಿಂತಲೂ ಸೂಕ್ಷ್ಮವಾದುದರಿಂದ ಶಕ್ತಿಯನ್ನು ತರುವುದು. ಅದು ತನಗಿಂತಲೂ ಸೂಕ್ಷ್ಮತರವಾದುದರಿಂದ ಶಕ್ತಿಯನ್ನು ತರುವುದು. ಅದೇ ಚಿಂತನೆ. ಆದಕಾರಣ ನಿಜವಾದ ಶಕ್ತಿಯ ಕೇಂದ್ರವೇ ಸೂಕ್ಷ್ಮ, ಸ್ಕೂಲದ ಚಲನೆಯನ್ನು ನಾವು ನೋಡಬಹುದು. ಸೂಕ್ಷ್ಮದ ಚಲನೆಯನ್ನು ನಾವು ನೋಡಲಾರೆವು. ಸ್ಕೂಲವಾಗಿರುವುದು ಚಲಿಸಿದರೆ ನಾವು ಅದನ್ನು ಗ್ರಹಿಸುವೆವು. ಆದಕಾರಣವೆ ನಾವು ಸ್ವಭಾವತಃ ಚಲನೆಯನ್ನು ಸೂಲದೊಂದಿಗೆ ಅನ್ವಯಿಸುವೆವು. ಆದರೆ ನಿಜವಾದ ಶಕ್ತಿಯೆಲ್ಲ ಸೂಕ್ಷ್ಮದಲ್ಲಿರುವುದು. ಸೂಕ್ಷದ ಯಾವ ಚಲನೆಯೂ ನಮಗೆ ಕಾಣುವುದಿಲ್ಲ. ಏಕೆಂದರೆ ಬಹುಶಃ ಅವೆಲ್ಲ ಅಷ್ಟು ತೀವ್ರವಾಗಿರಬಹುದು. ಯಾವುದಾದರೂ ವಿಜ್ಞಾನದ ಸಹಾಯದಿಂದ, ಸಂಶೋಧನೆಯ ಸಹಾಯದಿಂದ ಇವುಗಳ ಹಿಂದೆ ಇರುವ ಸೂಕ್ಷ್ಮ ಶಕ್ತಿಗಳ ಚಲನೆ ನಮ್ಮ ವಶವಾದರೆ ಅದರ ಸ್ತೂಲ ಬಾಹ್ಯ ಅಭಿವ್ಯಕ್ತಿ ಕೂಡ ನಮ್ಮ ವಶವಾಗುವುದು. ಸರೋವರದ ಕೆಳಗಿನಿಂದ ಸಣ್ಣದೊಂದು ಗುಳ್ಳೆ ಬರುತ್ತಿದೆ. ಅದು ಯಾವಾಗಲೂ ನಮಗೆ ಕಾಣುವುದಿಲ್ಲ. ಮೇಲೆ ಬಂದು ಒಡೆದಾಗ ಮಾತ್ರ ನಮಗೆ ಗೊತ್ತಾಗುವುದು. ಹಾಗೆಯೆ ಆಲೋಚನೆ ಕೂಡ ಪ್ರವರ್ಧಮಾನಕ್ಕೆ ಬಂದಮೇಲೆ ಅಥವಾ ಅದು ಕ್ರಿಯೆಯಲ್ಲಿ ಪರ್ಯವಸಾನವಾದ ಮೇಲೆ ಮಾತ್ರ ನಾವು ಅದನ್ನು ನೋಡುವೆವು. ನಮಗೆ ನಮ್ಮ ಕ್ರಿಯೆಗಳ ಮತ್ತು ಆಲೋಚನೆಗಳ ಮೇಲೆ ಸ್ವಲ್ಪವೂ ಹತೋಟಿಯಿಲ್ಲ ಎಂದು ಅನೇಕ ವೇಳೆ ಗೊಣಗಾಡುವೆವು. ಇದು ಹೇಗೆ ಸಾಧ್ಯ ? ಅದರ ಸೂಕ್ಷ್ಯಚಲನೆ ನಮ್ಮ ವಶವಾದಾಗ ನಾವು ಎಲ್ಲವನ್ನೂ ಬೇಕಾದರೆ ನಿಗ್ರಹಿಸಬಹುದು. ಸೂಕ್ಷ್ಮಶಕ್ತಿಗಳನ್ನು ವಿಶ್ಲೇಷಣೆ ಮಾಡಿ, ಪರೀಕ್ಷೆ ಮಾಡಿ, ತಿಳಿದುಕೊಳ್ಳುವುದಕ್ಕೆ ಒಂದು ಮಾರ್ಗವಿದ್ದರೆ ಆಗ ಮಾತ್ರ ನಮ್ಮನ್ನು ನಾವು ನಿಗ್ರಹಿಸಬಹುದು. ಯಾರು ತಮ್ಮ ಮನಸ್ಸನ್ನು ನಿಗ್ರಹಿಸುವರೋ ಅವರಿಗೆ ಇತರರ ಮನಸ್ಸಿನ ಮೇಲೆ ನಿಗ್ರಹ ನಿಜವಾಗಿ ದೊರಕುವುದು. ಆದಕಾರಣವೆ ಪರಿಶುದ್ಧತೆ ಮತ್ತು ನೀತಿಯ ಜೀವನವೆ ಯಾವಾಗಲೂ ಧರ್ಮದ ಗುರಿ. ಒಬ್ಬ ಪರಿಶುದ್ದ ನೀತಿವಂತನಿಗೆ ಅವನ ಜೀವನದ ಮೇಲೆ ನಿಗ್ರಹವಿದೆ. ಎಲ್ಲಾ ಮನಸ್ಸು ಒಂದೇ ವಿಶ್ವಮನಸ್ಸಿನ ಭಿನ್ನ ಅಂಶಗಳು.</p>
		<p>ಯಾರು ಒಂದು ಹಿಡಿ ಮೃತ್ತಿಕೆಯನ್ನು ಅರಿತಿರುವರೊ ಅವರು ಜಗದ ಮೃತ್ತಿಕೆಯನ್ನೆಲ್ಲಾ ಅರಿತಿರುವರು. ಯಾರಿಗೆ ತನ್ನ ಮನಸ್ಸು ಅರಿವಾಗಿರುವುದೋ, ಅದನ್ನು ತನ್ನ ವಶದಲ್ಲಿಟ್ಟುಕೊಂಡಿರುವನೋ ಅವನಿಗೆ ಎಲ್ಲ ಮನಸ್ಸುಗಳ ರಹಸ್ಯವೂ ಗೊತ್ತು, ಎಲ್ಲರ ಮೇಲೂ ಅವನಿಗೆ ಅಧಿಕಾರವಿದೆ.</p>
		<p>ಸೂಕ್ಷ್ಮದ ಮೇಲೆ ಹತೋಟಿ ಇದ್ದರೆ ನಮ್ಮ ಎಷ್ಟೋ ಭೌತಿಕ ಕಷ್ಟಗಳು ಮಾಯವಾಗಬಹುದಾಗಿತ್ತು. ಸೂಕ್ಷ್ಯಚಲನೆಯ ಮೇಲೆ ನಮಗೆ ನಿಗ್ರಹವಿದ್ದರೆ ಎಷ್ಟೋ ವ್ಯಥೆಯಿಂದ ಪಾರಾಗಬಹುದು, ಎಷ್ಟೊ ಸೋಲಿನಿಂದ ಪಾರಾಗಬಹುದು. ಇಲ್ಲಿಯವರೆಗೆ ಅದರ ಪ್ರಯೋಜನವಾಯಿತು. ಇದರಾಚೆ ಮತ್ತೂ ಶ್ರೇಷ್ಠವಾದದು ಇದೆ.... <sup><a epub:type="noteref" href="999-aside.xhtml#id-001-27">*</a></sup> : ನಾನೊಂದು ಸಿದ್ದಾಂತವನ್ನು ನಿಮಗೆ ಈಗ ಹೇಳುವೆನು. ಅದನ್ನು ಈಗ ಚರ್ಚಿಸುವುದಿಲ್ಲ; ಅದರ ನಿರ್ಣಯಗಳನ್ನೂ ಮಾತ್ರ ಹೇಳುತ್ತೇನೆ. ಪ್ರತಿಯೊಬ್ಬನೂ ತನ್ನ ಬಾಲಾವಸ್ಥೆಯಲ್ಲಿ ತನ್ನ ಜನಾಂಗದ ಬೆಳವಣಿಗೆಯ ಎಲ್ಲಾ ಹಂತಗಳ ಅನುಭವವನ್ನೂ ಪಡೆಯುತ್ತಾನೆ. ಒಂದು ಜನಾಂಗವು ಆ ಸ್ಥಿತಿಗೆ ಬರಲು ಸಹಸ್ರಾರು ವರುಷಗಳನ್ನು ತೆಗೆದುಕೊಂಡಿತು. ಆದರೆ ಮಗು ಕೆಲವು ವರುಷಗಳಲ್ಲಿ ಇದನ್ನೆಲ್ಲಾ ಪೂರೈಸುವುದು, ಮಗು ಮೊದಲು ಹಳೆಯ ಕಾಡುಮನುಷ್ಯ. ಚಿಟ್ಟೆಯನ್ನು ತನ್ನ ಕಾಲಕೆಳಗೆ ತುಳಿಯುವುದು, ಮಗು ಮೊದಲು ತನ್ನ ಜನಾಂಗದ ಪೂರ್ವಿಕರ ಆದಿಮಾನವನಂತೆ ಇರುವುದು, ಬೆಳೆಯುತ್ತಾ ಹೋದಂತೆ ಅದು ಹಲವು ಅವಸ್ಥೆಗಳನ್ನು ದಾಟಿ ಕೊನೆಗೆ ತನ್ನ ಜನಾಂಗ ಈಗ ಇರುವ ಸ್ಥಿತಿಗೆ ಬರುವುದು. ಅದು ವೇಗವಾಗಿ ಬೇಗ ಪೂರೈಸುವುದು ಅಷ್ಟೆ. ಈಗ ಇಡೀ ಮಾನವಕೋಟಿಯನ್ನು ಒಂದು ಜನಾಂಗದಂತೆ ಭಾವಿಸಿ ಅಥವಾ ಪ್ರಾಣಿವರ್ಗವನ್ನೆಲ್ಲ (ಮಾನವ ಮತ್ತು ಮೃಗ) ಒಂದು ವರ್ಗದಂತೆ ಭಾವಿಸಿ, ಇದೆಲ್ಲ ಒಂದು ಗುರಿಯ ಕಡೆಗೆ ಧಾವಿಸುತ್ತಿದೆ. ಅದನ್ನು ಪೂರ್ಣತೆ ಎಂದು ಕರೆಯೋಣ. ಕೆಲವು ಸ್ತ್ರೀ ಪುರುಷರು ಜನಿಸುವರು. ಅವರಿಗೆ ಇಡೀ ಮಾನವಕೋಟಿ ಎತ್ತ ಸಾಗುತ್ತಿದೆ ಎಂಬುದು ಗೊತ್ತಾಗುವುದು. ಪುನಃ ಪುನಃ ಹುಟ್ಟಿ ಇಡೀ ಮಾನವಕೋಟಿ ಪೂರ್ಣತೆಯ ಕಡೆ ಹೋಗುವ ತನಕ ಕಾಯುವುದಕ್ಕಿಂತ ಅವರು ತಮ್ಮ ಜೀವನದ ಅಲ್ಪ ಅವಧಿಯಲ್ಲಿ ಇದನ್ನೆಲ್ಲಾ ಪೂರೈಸಲು ಧಾವಿಸುವರು. ನಾವು ಹೃತ್ತೂರ್ವಕ ಪ್ರಯತ್ನಪಟ್ಟರೆ ಈ ಗತಿಯನ್ನು ತ್ವರಿತಗೊಳಿಸಬಹುದೆಂದು ಗೊತ್ತಿದೆ. ಯಾವ ಸಂಸ್ಕೃತಿಯೂ ಇಲ್ಲದ ಜನರನ್ನು ಒಂದು ದ್ವೀಪದಲ್ಲಿ ಬಿಟ್ಟರೆ, ಅವರಿಗೆ ಊಟ ಬಟ್ಟೆ ವಸತಿ ಮಾತ್ರ ಕಲ್ಪಿಸಿಕೊಟ್ಟರೆ ಅವರು ಕ್ರಮಕ್ರಮವಾಗಿ ನಾಗರಿಕತೆಯಲ್ಲಿ ಮುಂದುವರಿಯುವರು. ಉತ್ತಮ ಸಂಸ್ಕೃತಿಯನ್ನು ಅಭಿವೃದ್ಧಿ ಮಾಡಿಕೊಳ್ಳುವರು. ಈ ಅಭಿವೃದ್ಧಿಯನ್ನು ಬೇಕಾದರೆ ಇತರ ಬಾಹ್ಯ ಸಹಾಯದಿಂದ ತ್ವರಿತಗೊಳಿಸ ಬಹುದೆಂಬುದೂ ನಮಗೆ ಗೊತ್ತಿದೆ. ನಾವು ಗಿಡಗಳ ಬೆಳವಣಿಗೆಗೆ ಸಹಾಯ ಮಾಡುವೆವು, ಇಲ್ಲವೆ? ಕೇವಲ ಅವನ್ನು ಪ್ರಕೃತಿಗೇ ಬಿಟ್ಟಿದ್ದರೆ ಬೆಳೆಯುತ್ತಿದ್ದವು. ಆದರೆ ಹೆಚ್ಚು ಹೊತ್ತು ಹಿಡಿಯುತ್ತಿತ್ತು. ಅವು ಎಷ್ಟು ಕಾಲ ತೆಗೆದುಕೊಳ್ಳುತ್ತಿದ್ದವೋ ಅದಕ್ಕಿಂತ ಬೇಗ ಬೆಳೆಯುವಂತೆ ಮಾಡಬಹುದು. ನಾವು ಯಾವಾಗಲೂ ಇದನ್ನೆ ಮಾಡುತ್ತಿರುವವು. ಕೃತಕವಾಗಿ ಅವುಗಳ</p>
		<p>ಬೆಳವಣಿಗೆಯನ್ನು ತ್ವರಿತಗೊಳಿಸುತ್ತಿರುವೆವು, ಮಾನವನ ಬೆಳವಣಿಗೆಯನ್ನು ಏತಕ್ಕೆ ನಾವು ತ್ವರಿತಗೊಳಿಸಕೂಡದು? ಒಂದು ಇಡೀ ಜನಾಂಗ ಬೇಕಾದರೆ ಇದನ್ನು ಮಾಡಬಹುದು. ಅನ್ಯ ದೇಶಗಳಿಗೆ ಬೋಧಕರನ್ನು ಏತಕ್ಕೆ ಕಳುಹಿಸುವರು? ಇದರಿಂದ ಅನ್ಯ ಜನಾಂಗದ ಬೆಳವಣಿಗೆಯನ್ನು ಜಾಗೃತಗೊಳಿಸಬಹುದು. ಈಗ, ವ್ಯಕ್ತಿಯ ಬೆಳವಣಿಗೆಯನ್ನು ತ್ವರಿತಗೊಳಿಸಲಾರೆವೆ? ಇದು ಸಾಧ್ಯ. ನಾವು ತ್ವರಿತಗೊಳಿಸುವ ಕ್ರಿಯೆಗೆ ಒಂದು ಮಿತಿಯನ್ನು ಕಲ್ಪಿಸಲು ಸಾಧ್ಯವೆ? ಒಬ್ಬ ತನ್ನ ಜನ್ಮದಲ್ಲಿ ಎಷ್ಟು ಮುಂದುವರಿಯಬಲ್ಲ ಎಂಬುದನ್ನು ಹೇಳಲಾರವು. ಒಟ್ಟಿಗೆ ಇಷ್ಟು ಮಾತ್ರ ಸಾಧ್ಯ, ಹೆಚ್ಚು ಇಲ್ಲ ಎಂಬುದನ್ನು ನಿಮಗೆ ಹೇಳುವುದಕ್ಕೆ ಸ್ವಲ್ಪವೂ ಅಧಿಕಾರವಿಲ್ಲ. ಸನ್ನಿವೇಶಗಳು, ಘಟನೆಗಳು ಅದ್ಭುತವಾಗಿ ಮುಂದುವರಿಯುವುದಕ್ಕೆ ಅವನಿಗೆ ಸಹಾಯ ಮಾಡಬಲ್ಲವು. ಪೂರ್ಣತೆ ಮುಟ್ಟುವತನಕ ನಿಮಗೆ ಯಾವುದಾದರೂ ಅಡ್ಡಿ ಇದೆಯೆ? ಇದರಿಂದ ಏನು ಸಿದ್ದಿಸಿದ ಹಾಗಾಯಿತು? ಕೋಟ್ಯಂತರ ವರ್ಷಗಳ ಮೇಲೆ ಈ ಜನಾಂಗದಿಂದ ಉದ್ಭವಿಸಬಹುದಾದ ಪೂರ್ಣಾತ್ಮನೊಬ್ಬ, ಈಗ ಬರಲು ಸಾಧ್ಯ. ಇದನ್ನೇ ಯೋಗಿಗಳು ಹೇಳುವುದು. ಎಲ್ಲಾ ಮಹಾ ಅವತಾರಗಳೂ ದೇವದೂತರೂ ಇಂತಹ ಅದ್ಭುತ ವ್ಯಕ್ತಿಗಳು. ಅವರು ಈ ಒಂದು ಜನ್ಮದಲ್ಲಿ ಪೂರ್ಣಾತ್ಮರಾದವರು. ಜಗದ ಇತಿಹಾಸದಲ್ಲಿ ಎಲ್ಲಾ ಕಾಲದಲ್ಲಿಯೂ ಇಂತಹ ವ್ಯಕ್ತಿಗಳು ಇದ್ದರು. ಇತ್ತೀಚೆಗೆ ಇಂತಹವರೊಬ್ಬರು ಇದ್ದರು. ಇಡೀ ಮಾನವ ಜನಾಂಗದ ಬಾಳುವೆಯನ್ನು ತಮ್ಮ ಒಂದು ಜನ್ಮದಲ್ಲೇ ಬಾಳಿ ಮುಕ್ತಿಯನ್ನು ಪಡೆದಿದ್ದರು. ಈ ಬೆಳವಣಿಗೆಯ ತ್ವರಿತ ಕೂಡ ಒಂದು ನಿಯಮವನ್ನು ಅನುಸರಿಸುವುದು. ಈ ನಿಯಮವನ್ನು ಪರೀಕ್ಷಿಸಿ ಅದರ ರಹಸ್ಯವನ್ನು ಅರಿತು ನಮ್ಮ ಆವಶ್ಯಕತೆಗೆ ತಕ್ಕಂತೆ ಅದನ್ನು ಉಪಯೋಗಿಸಿದರೆ ನಾವು ಅಭಿವೃದ್ಧಿಯಾಗಬಹುದು. ನಮ್ಮ ಬೆಳವಣಿಗೆ ತ್ವರಿತವಾಗುವುದು. ನಾವು ಬೇಗ ಮುಂದುವರಿಯುವೆವು. ಈ ಜನ್ಮದಲ್ಲೇ ನಾವು ಪೂರ್ಣಾತ್ಮರಾಗಬಹುದು. ಇದೇ ನಮ್ಮ ಜೀವನದ ಉತ್ತಮ ಭಾಗ. ಮನಸ್ಸಿನ ವಿಷಯವನ್ನು ತಿಳಿಯುವ, ಅದರ ಶಕ್ತಿರಹಸ್ಯವನ್ನು ಅರಿಯುವ ಯೋಗದ ಪರಮ ಗುರಿಯೆ ಈ ಪೂರ್ಣತೆ, ಇತರರಿಗೆ ದ್ರವ್ಯ ಮತ್ತು ಇತರ ಪ್ರಾಪಂಚಿಕ ವಸ್ತುಗಳನ್ನು ಕೊಟ್ಟು ತಮ್ಮ ನಿತ್ಯ ಜೀವನದಲ್ಲಿಯೆ ಘರ್ಷಣೆಯಿಲ್ಲದೆ ಮುಂದುವರಿಯುವಂತೆ ಬೋಧಿಸುವುದು ಅಷ್ಟೇನೂ ಮುಖ್ಯವಲ್ಲ, ಗೌಣ.</p>
		<p>ಈ ಯೋಗದ ಪ್ರಯೋಜನವೆ ಪೂರ್ಣಾತ್ಮನ ಅಭಿವ್ಯಕ್ತಿಗೆ ಸಹಾಯ ಮಾಡುವುದು. ಯುಗಯುಗಗಳು ಸಾಗುತ್ತ, ಸಾಗರದಲ್ಲಿ ಅಲೆಯ ಮೇಲೆ ತೇಲು, ಒಂದು ಕಡೆಯಿಂದ ಮತ್ತೊಂದು ಕಡೆಗೆ ತಾಡಿತವಾಗಿರುವ ಮರದ ತುಂಡಿನಂತೆ ಜೀವಿ, ಭೌತಿಕ ನಿಯಮಗಳಿಗೆ ಸಿಕ್ಕಿ ಅವು ಹೇಳಿದಂತೆ ಕೇಳುವುದಲ್ಲ. ನೀವು ಶಕ್ತಿವಂತರಾಗಬೇಕು, ನಿಮ್ಮ ಬೆಳವಣಿಗೆಯನ್ನು ಪ್ರಕೃತಿಗೆ ಬಿಡುವ ಬದಲು ಅದಕ್ಕೆ ನೀವೆ ಹೊಣೆಯಾಗಿ, ಈ ಕ್ಷುದ್ರ ಜನ್ಮದಿಂದ ಪಾರಾಗಬೇಕೆಂದು ಯೋಗ ಸಾರುವುದು.</p>
		<p>ಮನುಷ್ಯ ಜ್ಞಾನ, ಶಕ್ತಿ ಆನಂದದಲ್ಲಿ ಮುಂದುವರಿಯುತ್ತಿರುವನು. ನಿರಂತರವಾಗಿ ನಾವು ಒಂದು ಜನಾಂಗವಾಗಿ ಬೆಳೆಯುತ್ತಿರುವೆವು. ಇದು ನಿಜ. ಪೂರ್ಣಸತ್ಯವೆಂಬುದನ್ನು ನಾವು ನೋಡುವೆವು, ಇದು ವ್ಯಷ್ಟಿ ಜೀವನದಲ್ಲಿಯೂ ಸತ್ಯವೆ? ಸ್ವಲ್ಪಮಟ್ಟಿಗೆ ನಿಜ. ಆದರೆ ಪುನಃ ಮಿತಿಯನ್ನು ಎಲ್ಲಿ ಕಲ್ಪಿಸಬಹುದು? ನನಗೆ ಮುಂದೆ ಕೆಲವು ಅಡಿಗಳು ಮಾತ್ರ ಕಾಣುವುದು. ಕಣ್ಣು ಮುಚ್ಚಿಕೊಂಡು ಬೇರೊಂದು ಕೋಣೆಯಲ್ಲಿ ಏನಾಗುತ್ತಿದೆ ಎಂಬುದನ್ನು ನೋಡುವವನೊಬ್ಬನನ್ನು ನಾನು ಬಲ್ಲೆ. ನೀವು ಅದನ್ನು ನಂಬುವುದಿಲ್ಲ ವೆಂದರೆ ಮೂರು ವಾರಗಳಲ್ಲಿ ನಿಮಗೂ ಅದು ಸಾಧ್ಯವಾಗುವಂತೆ ಅವನು ಮಾಡಬಲ್ಲ. ಇದನ್ನು ಯಾರಿಗೆ ಬೇಕಾದರೂ ಕಲಿಸಬಹುದು. ಕೆಲವರಿಗೆ ಐದು ನಿಮಿಷದಲ್ಲಿ ಮತ್ತೊಬ್ಬರ ಮನಸ್ಸಿನಲ್ಲಿ ಏನಾಗುತ್ತಿದೆ ಎಂಬುದನ್ನು ಕಲಿಸುವುದಕ್ಕೆ ಸಾಧ್ಯ. ಈ ವಿಷಯಗಳನ್ನು ಬೇಕಾದರೆ ಪ್ರತ್ಯಕ್ಷವಾಗಿ ತೋರಿಸಬಹುದು.</p>
		<p>ಇವು ಸತ್ಯವಾಗಿದ್ದರೆ ಇದಕ್ಕೆ ಮಿತಿಯನ್ನು ನಾವು ಎಲ್ಲಿ ಹಾಕುವುದು? ಈ ಕೋಣೆಯ ಮೂಲೆಯಲ್ಲಿ ಒಬ್ಬನ ಮನಸ್ಸಿನಲ್ಲಿ ಆಗುತ್ತಿರುವುದನ್ನು ತಿಳಿಯ ಬಹುದಾದರೆ ಬೇರೊಂದು ಕೋಣೆಯಿಂದ ಅದನ್ನು ತಿಳಿಯಲಾರೆವೆ? ಎಲ್ಲಿಂದ ಬೇಕಾದರೂ ಏತಕ್ಕೆ ತಿಳಿಯಬಾರದು? ಸಾಧ್ಯವಿಲ್ಲ ಎಂದು ನಾವು ಹೇಳಲಾರೆವು. ಇದು ಸಾಧ್ಯವಿಲ್ಲವೆಂದು ಹೇಳುವುದಕ್ಕೆ ನಮಗೆ ಧೈರ್ಯವಿಲ್ಲ. ಇದು ಹೇಗೆ ಆಗುತ್ತದೆಯೋ ಅದು ನನಗೆ ಗೊತ್ತಿಲ್ಲ ಎಂದು ಮಾತ್ರ ಹೇಳಬಹುದು. ಭೌತಿಕಶಾಸ್ತ್ರಗಳಿಗೆ ಇಂತಹ ವಿಷಯ ಅಸಾಧ್ಯವೆಂದು ಹೇಳಲು ಅಧಿಕಾರವಿಲ್ಲ. ಇದು ನಮಗೆ ಗೊತ್ತಿಲ್ಲ ಎಂದು ಮಾತ್ರ ಹೇಳಬಹುದು. ವಿಜ್ಞಾನವು ಘಟನೆಗಳನ್ನು ಆಯ್ದು ಅವುಗಳ ಸಾಮಾನ್ಯ ನಿಯಮವನ್ನು ತಿಳಿದು ಅದನ್ನು ಒಂದು ಸಿದ್ದಾಂತಮಾಡಿ ಸತ್ಯವನ್ನು ಹೇಳಬೇಕು. ನಾವು ವಾಸ್ತವಿಕ ಅಂಶಗಳನ್ನು ಅಲ್ಲಗಳೆದರೆ ಅದು ಒಂದು ವಿಜ್ಞಾನಶಾಸ್ತ್ರ ಹೇಗೆ ಆಗಬಲ್ಲುದು?</p>
		<p>ಮನುಷ್ಯ ಗಳಿಸಬಲ್ಲ ಶಕ್ತಿಗೆ ಒಂದು ಅಂತ್ಯವಿಲ್ಲ. ಇದು ಭಾರತೀಯನ ವೈಶಿಷ್ಟ್ಯ: ಯಾವುದರಲ್ಲಾದರೂ ಅವನಿಗೆ ಆಸಕ್ತಿ ಹುಟ್ಟಿದರೆ, ಅದರಲ್ಲೇ ನಿರತನಾಗಿ ಉಳಿದೆಲ್ಲವನ್ನು ಮರೆಯುವನು. ಭರತಖಂಡ ಎಷ್ಟು ವಿಜ್ಞಾನಶಾಸ್ತ್ರಗಳಿಗೆ ತೌರೂರು ಎಂಬುದು ನಿಮಗೆ ಗೊತ್ತಿದೆ. ಗಣಿತದಲ್ಲಿ ಪ್ರಾರಂಭವಾಯಿತು. ಈಗಲೂ ನೀವು ೧, ೨, ೩ ಮುಂತಾದುವನ್ನು ಸೊನ್ನೆಯವರೆಗೆ ಸಂಸ್ಕೃತದ ರೀತಿ ಹೇಳುತ್ತಿರುವಿರಿ. ಜೀಜಗಣಿತ ಕೂಡ ಇಂಡಿಯಾದಲ್ಲಿ ಹುಟ್ಟಿತು ಎಂಬುದು ನಿಮಗೆಲ್ಲ ಗೊತ್ತಿದೆ. ನ್ಯೂಟನ್ ಹುಟ್ಟುವುದಕ್ಕೆ ಸಹಸ್ರಾರು ವರುಷಗಳು ಮುಂಚೆ ಆಕರ್ಷಣವೆಂದರೇನೆಂಬುದು ಭಾರತೀಯರಿಗೆ ತಿಳಿದಿತ್ತು.</p>
		<p>ಈ ವಿಚಿತ್ರವನ್ನು ನೋಡಿ, ಭರತಖಂಡದಲ್ಲಿ, ಒಂದು ಕಾಲದಲ್ಲಿ, ಮನುಷ್ಯ ಮತ್ತು ಅವನ ಮನಸ್ಸು ಅವರ ಆಸಕ್ತಿಯನ್ನೆಲ್ಲ ಆವರಿಸಿತು. ಅದು ಅಷ್ಟೊಂದು ಆಕರ್ಷಣೀಯವಾಗಿತ್ತು. ತಮ್ಮ ಗುರಿಯನ್ನು ಸಾಧಿಸುವುದಕ್ಕೆ ಬಹಳ ಸುಲಭವಾದ</p>
		<p>ಮಾರ್ಗದಂತೆ ತೋರಿತು. ನಿಯಮಾನುಸಾರ ಮಾನವನ ಮನಸ್ಸು ಏನನ್ನು ಬೇಕಾದರೂ ಸಾಧಿಸಬಹುದೆಂಬುದು ಅವನಿಗೆ ಇತ್ಯರ್ಥವಾಯಿತು. ಆದಕಾರಣವೆ ಮನಸ್ಸಿನ ಶಕ್ತಿಯು ಅಧ್ಯಯನದ ಮುಖ್ಯ ವಿಷಯವಾಯಿತು. ಯಂತ್ರ, ತಂತ್ರ, ಮಂತ್ರಗಳೆಲ್ಲ ಅದ್ಭುತವಾದುವಲ್ಲ; ವಿಜ್ಞಾನವನ್ನು ಇವಕ್ಕೆ ಮುಂಚೆ ಹೇಗೆ ಬೋಧಿಸುತ್ತಿದ್ದರೊ, ಹಾಗೆ ಈ ವಿಷಯಗಳನ್ನೂ ಬೋಧಿಸುತ್ತಿದ್ದರು. ಇಡೀ ಜನಾಂಗಕ್ಕೆ ಇದರ ಮೇಲೆ ಅಷ್ಟು ನಂಬಿಕೆ ಹುಟ್ಟಿತು. ಭೌತಿಕ ವಿಜ್ಞಾನ ಬಹುಪಾಲು ಮಾಯವಾಯಿತು. ಇದೊಂದು ಅವರ ಮನಸ್ಸಿನಲ್ಲಿತ್ತು. ಹಲವು ಬಗೆಯ ಯೋಗಿಗಳು ವಿಧವಿಧ ಪ್ರಯೋಗಗಳನ್ನು ಮಾಡಲೆತ್ನಿಸಿದರು. ಕೆಲವರು ಬೆಳಕಿನೊಂದಿಗೆ ಪರೀಕ್ಷೆ ನಡೆಸಿದರು; ಬಗೆಬಗೆಯ ಬಣ್ಣಗಳು ಯಾವರೀತಿ ಬದಲಾವಣೆಯನ್ನು ದೇಹದ ಮೇಲೆ ಉಂಟುಮಾಡುವುವು ಎಂಬುದನ್ನು ನೋಡಿದರು. ಕೆಲವು ಬಣ್ಣದ ಬಟ್ಟೆಯುಟ್ಟು, ಕೆಲವು ಬಣ್ಣದ ಕೆಳಗೆ ವಾಸಿಸಿ, ಕೆಲವು ಬಣ್ಣದ ಆಹಾರವನ್ನು ತಿನ್ನುತ್ತಿದ್ದರು. ಹೀಗೆ ಎಷ್ಟೋ ಬಗೆಯ ಪ್ರಯೋಗಗಳನ್ನು ನಡೆಸಿದರು. ಕೆಲವರು ಧ್ವನಿಯ ವಿಷಯದಲ್ಲಿ ಪ್ರಯೋಗ ನಡೆಸಿದರು. ಕಿವಿಯನ್ನು ಮುಚ್ಚಿ ತೆರೆದು ನೋಡಿದರು. ಮತ್ತೆ ಕೆಲವರು ವಾಸನೆ ಮುಂತಾದುವುಗಳ ಮೇಲೆ ಪ್ರಯೋಗ ನಡೆಸಿದರು.</p>
		<p>ಇದರ ಮುಖ್ಯ ಉದ್ದೇಶವೆಲ್ಲ ಮೂಲಕ್ಕೆ ಹೋಗಿ ಸೂಕ್ಷ್ಮವನ್ನು ನಿಗ್ರಹಿಸುವುದಾಗಿತ್ತು. ಕೆಲವರು ನಿಜವಾಗಿ ಅತ್ಯದ್ಭುತ ಶಕ್ತಿಯನ್ನು ತೋರಿದರು. ಕೆಲವರು ಆಕಾಶದಲ್ಲಿ ತೇಲುವುದು, ಅದರಲ್ಲಿ ಸಂಚರಿಸುವುದು ಮುಂತಾದುವನ್ನು ಮಾಡಲುಪಕ್ರಮಿಸಿದರು. ಪಾಶ್ಚಾತ್ಯ ವಿದ್ವಾಂಸನೊಬ್ಬನಿಂದ ಕೇಳಿದ ಒಂದು ಕಥೆಯನ್ನು ನಿಮಗೆ ಹೇಳುತ್ತೇನೆ. ಈ ಒಂದು ಘಟನೆಯನ್ನು ನೋಡಿದ ಸಿಲೋನಿನ ಗೌರರ್‌ ಇದನ್ನು ಅವನಿಗೆ ಹೇಳಿದರಂತೆ. ಒಂದು ಹುಡುಗಿಯನ್ನು ಕೋಲುಗಳಿಂದ ಮಾಡಿದ ಒಂದು ಸ್ಕೂಲಿನ ಮೇಲೆ ಕಾಲುಮಡಿಸಿ ಕೂಡಿಸಿದರು. ಅವಳು ಕುಳಿತ ಸ್ವಲ್ಪ ಹೊತ್ತಾದ ಮೇಲೆ ಅವಳು ಕುಳಿತ ಸ್ಕೂಲಿನ ಕೋಲುಗಳನ್ನು ಒಂದಾದಮೇಲೊಂದನ್ನು ತೆಗೆಯಲು ಪ್ರಾರಂಭಿಸಿದರು. ಕೋಲನ್ನೆಲ್ಲಾ ತೆಗೆದಾದಮೇಲೆ ಆ ಹುಡುಗಿ ಮಧ್ಯ ಆಕಾಶದಲ್ಲಿ ತೇಲುತ್ತಿದ್ದಳು. ಇದರಲ್ಲಿ ಏನೋ ಉಪಾಯವಿರಬೇಕೆಂದು ಗೌರರ್‌ ತನ್ನ ಕತ್ತಿಯನ್ನು ತೆಗೆದು ಆ ಹುಡುಗಿಯ ಕೆಳಗೆ ಅದನ್ನು ವೇಗವಾಗಿ ಬೀಸಿದನು. ಅಲ್ಲೇನೂ ಇರಲಿಲ್ಲ. ಈಗ ಇದನ್ನು ಏನೆನ್ನುವಿರಿ? ಇದು ಮಾಯೆ ಗೀಯೆ ಅಲ್ಲ. ಇದೇ ವಿಚಿತ್ರ. ಭರತಖಂಡದಲ್ಲಿ ಯಾರೂ ಇದನ್ನು ಸಾಧ್ಯವಿಲ್ಲ ಎಂದು ಹೇಳಲಾರರು. ಹಿಂದೂಗಳಿಗೆ ಇದು ಸರ್ವಸಾಧಾರಣ, ಅವರು ತಮ್ಮ ವೈರಿಗಳೊಂದಿಗೆ ಹೋರಾಡಬೇಕಾದಾಗ ಅನೇಕ ವೇಳೆ ಅವರು ಹೀಗೆ ಹೇಳುವರು: “ಓ! ನಮ್ಮ ಯೋಗಿಗಳೊಬ್ಬರು ಬಂದು ಇವರನ್ನೆಲ್ಲಾ ಆಚೆಗೆ ಓಡಿಸುವರು.” ಇಡೀ ಜನಾಂಗ ಇದನ್ನು ಅಷ್ಟು ದೃಢವಾಗಿ ನಂಬುವುದು, ಕೋಲು ಕತ್ತಿಗಳಲ್ಲಿ ಏನು ಶಕ್ತಿ ಇದೆ? ಶಕ್ತಿಯೆಲ್ಲ ಆತ್ಮನಲ್ಲಿದೆ. - ಇದು ನಿಜವಾದರೆ ಇದನ್ನು ಹೇಗಾದರೂ ಮಾಡಿ ಸಾಧಿಸಬೇಕೆಂಬ ಪ್ರಲೋಭನೆ ಉಂಟಾಗುತ್ತದೆ. ಇತರ ವಿಜ್ಞಾನಗಳಂತೆ ಇಲ್ಲಿ ಕೂಡ ಮುಂದುವರಿದು ಹೋಗುವುದು ಬಹಳ ಕಷ್ಟ, ಅಲ್ಲ, ಅದಕ್ಕಿಂತಲೂ ಕಷ್ಟ. ಆದರೂ ಅನೇಕ ಜನ ಇಂತಹ ಶಕ್ತಿಯನ್ನೆಲ್ಲಾ</p>
		<p>ಸುಲಭವಾಗಿ ಸಾಧಿಸುವೆವು ಎಂದು ಭಾವಿಸುವರು. ನೀವು ಸ್ವಲ್ಪ ಆಸ್ತಿಯನ್ನು ಸಂಪಾದಿಸಬೇಕಾದರೆ ಎಷ್ಟು ಕಷ್ಟಪಡುವಿರಿ. ಇದನ್ನು ಕುರಿತು ಆಲೋಚಿಸಿ ನೋಡಿ ! ವಿದ್ಯುಚ್ಛಕ್ತಿಯ ವಿಜ್ಞಾನವನ್ನು ತಿಳಿಯಬೇಕಾದರೆ, ಇಂಜನಿಯರಿಂಗ್ ವಿಷಯವನ್ನು ಕಲಿಯಬೇಕಾದರೆ, ಎಷ್ಟು ವರುಷಗಳನ್ನು ನಾವು ತೆಗೆದುಕೊಳ್ಳುತ್ತೇವೆ. ಅನಂತರ ಅದನ್ನು ಪ್ರಯೋಗಕ್ಕೆ ತರಬೇಕಾದರೆ ಇಡೀ ಜೀವನ ಕಷ್ಟಪಡಬೇಕು. - ಬಹುಪಾಲು ಇತರ ವಿಜ್ಞಾನಶಾಸ್ತ್ರಗಳು ಚಲಿಸದೆ ಇರುವ ವಸ್ತುವನ್ನು ಕುರಿತದ್ದು. ನೀವು ಕುರ್ಚಿಯನ್ನು ವಿಶ್ಲೇಷಣೆ ಮಾಡಬಹುದು. ಅದು ಹಾರಿಹೋಗುವುದಿಲ್ಲ. ಆದರೆ ಯೋಗ ಮನಸ್ಸನ್ನು ಕುರಿತದ್ದು. ಅದನ್ನು ತಿಳಿದುಕೊಳ್ಳಬೇಕೆಂದು ಯತ್ನಿಸಿದೊಡನೆಯೆ ಹಾರುವುದು. ಮನಸ್ಸು ಈಗ ಒಂದು ಸ್ಥಿತಿಯಲ್ಲಿರುವುದು, ಇನ್ನೊಂದು ಸಲ ಇನ್ನೊಂದು ಸ್ಥಿತಿಯಲ್ಲಿರುವುದು. ಹೀಗೆ ಯಾವಾಗಲೂ ಬದಲಾಯಿಸುತ್ತಿರುವುದು. ಈ ಬದಲಾವಣೆಯ ಮಧ್ಯದಲ್ಲಿಯೇ ನಾವು ಅದನ್ನು ಅರಿಯಬೇಕು, ನಿಗ್ರಹಿಸಬೇಕು. ಹಾಗಾದರೆ ಈ ಶಾಸ್ತ್ರ ಮತ್ತಷ್ಟು ಕಷ್ಟವಾಗಿರುವುದು ! ಇದಕ್ಕೆ ಕಡುತರ ಸಾಧನೆ ಬೇಕು. ಅನುಷ್ಠಾನಕ್ಕೆ ಸಾಧ್ಯವಾದ ಕೆಲವು ಪ್ರವಚನಗಳನ್ನು ಏತಕ್ಕೆ ಕೊಡುವುದಿಲ್ಲವೆಂದು ಜನ ನನ್ನನ್ನು ಆಕ್ಷೇಪಿಸುವರು. ಇದು ತಮಾಷೆಯಲ್ಲ, ನಾನು ಈ ವೇದಿಕೆಯ ಮೇಲೆ ನಿಂತು ಮಾತನಾಡುವೆನು, ನೀವು ಮನೆಗೆ ಹೋಗಿ ಅದರಿಂದ ಏನೂ ಪ್ರಯೋಜನವಿಲ್ಲ ಎನ್ನುವಿರಿ. ಹೀಗೆ ಮಾತನಾಡಿ ಏನು ಪ್ರಯೋಜನ ಎಂದು ನಾನು ಭಾವಿಸುವೆನು. ಇದೆಲ್ಲಾ ಕೆಲಸಕ್ಕೆ ಬಾರದುದು ಎಂದು ನೀವು ಅನಂತರ ಹೇಳುವಿರಿ. ಏಕೆಂದರೆ ನೀವು ಇದನ್ನು ಕೆಲಸಕ್ಕೆ ಬರದಂತೆ ಮಾಡಬೇಕೆಂದಿರುವಿರಿ, ನನಗೆ ಈ ಯೋಗದ ವಿಷಯವಾಗಿ ಗೊತ್ತಿರುವುದು ಎಲ್ಲೋ ಅಲ್ಪ. ಆದರೆ ಆ ಅಲ್ಪವನ್ನು ಕಲಿಯಲು ನಾನು ಮೂವತ್ತು ವರುಷ ಪ್ರಯತ್ನ ಪಟ್ಟೆ. ನನಗೆ ತಿಳಿದ ಅಲ್ಪವನ್ನು ಕಳೆದ ಆರು ವರುಷಗಳಿಂದ ಹೇಳುತ್ತಿರುವೆ. ಅದನ್ನು ಕಲಿಯುವುದಕ್ಕೆ ಮೂವತ್ತು ವರುಷ ಹಿಡಿಯಿತು. ಮೂವತ್ತು ವರುಷ ಕಠೋರವಾಗಿ ಸಾಧನೆ ಮಾಡಬೇಕಾಯಿತು. ಕೆಲವು ವೇಳೆ ನಾನು ದಿನಕ್ಕೆ ಇಪ್ಪತ್ತು ಗಂಟೆ ಅದಕ್ಕಾಗಿ ಹೆಣಗಿರುವೆನು. ಕೆಲವು ವೇಳೆ ನಾನು ರಾತ್ರಿ ಹೊತ್ತು ಕೇವಲ ಒಂದು ಗಂಟೆ ನಿದ್ದೆ ಮಾಡುತ್ತಿದ್ದೆ. ಕೆಲವು ವೇಳೆ ರಾತ್ರಿಯಲ್ಲಿ ಕೆಲಸ ಮಾಡುತ್ತಿದ್ದೆ. ಕೆಲವು ವೇಳೆ ನಿಶ್ಯಬ್ದವಾದ ಸ್ಥಳದಲ್ಲಿ ಇರುತ್ತಿದ್ದೆ. ಕೆಲವು ವೇಳೆ ಗುಹೆಗಳಲ್ಲಿ ವಾಸಮಾಡ ಬೇಕಾಗಿತ್ತು. ಇದನ್ನು ಯೋಚಿಸಿ ನೋಡಿ ! ಆದರೂ ನನಗೆ ತಿಳಿದಿರುವುದು ಬಹಳ ಅಲ್ಪ ಅಥವಾ ಏನೂ ಇಲ್ಲವೆಂದೇ ಹೇಳಬಹುದು. ಈ ಯೋಗಶಾಸ್ತ್ರದ ಹೊರವಲಯವನ್ನು ಕೂಡ ಮುಟ್ಟಿಲ್ಲವೆನ್ನಬಹುದು. ಆದರೆ ಅದು ಸತ್ಯ, ಅದ್ಭುತವಾಗಿದೆ, ವಿಶಾಲವಾಗಿದೆ ಎಂದು ತಿಳಿಯಬಲ್ಲೆ.</p>
		<p>ನಿಮ್ಮಲ್ಲಿ ಯಾರಿಗಾದರೂ ಈ ಯೋಗವನ್ನು ತಿಳಿಯಬೇಕೆಂದು ಇಚ್ಚೆ ಇದ್ದರೆ ಇತರ ವ್ಯವಹಾರ ಜೀವನಕ್ಕೆ ಬೇಕಾದ ಶಪಥ, ಇಲ್ಲ, ಅದಕ್ಕಿಂತಲೂ ಹೆಚ್ಚಾಗಿ ಸಂಕಲ್ಪ ಮಾಡಿಕೊಂಡು ಹೊರಡಬೇಕು.</p>
		<p>ನಮ್ಮ ವ್ಯವಹಾರಕ್ಕೆ ಎಷ್ಟು ಏಕಾಗ್ರತೆ ಬೇಕು ! ಅದು ಎಷ್ಟು ಕಠಿಣವಾಗಿ ನಮ್ಮಿಂದ ದುಡಿಸಿಕೊಳ್ಳುವುದು ! ತಂದೆ ತಾಯಿ, ಹೆಂಡತಿ ಮಕ್ಕಳು, ಯಾರು ಸತ್ತರೂ ಅದು ನಿಲ್ಲುವಂತಿಲ್ಲ. ನಮ್ಮ ಹೃದಯ ಶಿಥಿಲವಾಗುತ್ತಿದ್ದರೂ ಪ್ರತಿಯೊಂದು ಕ್ಷಣವೂ ಯಮಯಾತನೆ; ಆದರೂ ನಾವು ನಮ್ಮ ಕಾರ್ಯಕ್ಷೇತ್ರಕ್ಕೆ ತೊಡಗಬೇಕು. ಇದೇ ಕಾರ್ಯ, ಇದೇ ನ್ಯಾಯವಾದುದು, ಸರಿಯಾದುದು ಎನ್ನುವೆವು. <sup><a epub:type="noteref" href="999-aside.xhtml#id-001-28">*</a></sup> ಈ ಸಾಧನೆಗಾದರೋ ಇತರ ವ್ಯವಹಾರಕ್ಕಿಂತ ಹೆಚ್ಚು ಶ್ರಮ ನಮಗೆ ಬೇಕು. ವ್ಯಾಪಾರದಲ್ಲಿ ಎಷ್ಟೋ ಜನ ಮುಂದುವರಿಯಬಹುದು. ಆದರೆ ಇಲ್ಲಿ ಮುಂದುವರಿಯುವವರು ಬಹಳ ಅಲ್ಪ ಮಂದಿ. ಏಕೆಂದರೆ ಅದು ಇದನ್ನು ಅಧ್ಯಯನ ಮಾಡುವವನ ಪ್ರಕೃತಿ ವೈಶಿಷ್ಟ್ಯದ ಮೇಲೆ ನಿಂತಿದೆ. ವ್ಯಾಪಾರದಲ್ಲಿ ಎಲ್ಲರೂ ಶ್ರೀಮಂತರಾಗದೇ ಇದ್ದರೂ ಹೇಗೆ ಸ್ವಲ್ಪವನ್ನು ಸಂಪಾದಿಸಲು ಸಾಧ್ಯವೊ ಹಾಗೆಯೆ ಇದರಲ್ಲಿಯೂ ಪ್ರತಿಯೊಬ್ಬರೂ ಮುಕ್ತಾತ್ಮರಾಗದೆ ಇದ್ದರೂ ಒಂದು ಕ್ಷಣಿಕ ನೋಟ ದೊರಕಬಹುದು. ಇದರಿಂದ ಆ ಯೋಗ ಸತ್ಯ, ಅಲ್ಲಿಯ ವಿಷಯಗಳನ್ನು ಸಾಕ್ಷಾತ್ಕಾರಮಾಡಿಕೊಂಡವರು ಇರುವರು ಎಂಬುದನ್ನು ನಂಬಬಹುದು.</p>
		<p>"ಇದೇ ಯೋಗದ ಸಂಕ್ಷೇಪ ಪರಿಚಯ. ಇದು ತನ್ನ ಕಾಲಮೇಲೆ ನಿಂತಿರುವುದು. ತನ್ನ ಬೆಳಕಿನಲ್ಲಿ ಬೆಳಗುತ್ತಿರುವುದು. ಇತರ ವಿಜ್ಞಾನ ಶಾಸ್ತ್ರಗಳೊಂದಿಗೆ ಬೇಕಾದರೆ ಹೋಲಿಸಿ ನೋಡಿ ಎನ್ನುವುದು. ಇತರ ಕಡೆಗಿಂತ ಇಲ್ಲಿ ಹೆಚ್ಚಾಗಿ ಕಪಟಿಗಳು, ಮಂತ್ರವಾದಿಗಳು, ಮೋಸಗಾರರು ಇರಬಹುದು. ಏಕೆಂದರೆ ವ್ಯಾಪಾರ ಯಾವಾಗ ಹೆಚ್ಚು ಲಾಭದಾಯಕವಾಗುವುದೋ ಆಗ ಮೋಸಗಾರರೂ ಕಪಟಿಗಳೂ ಅಲ್ಲಿ ಹೆಚ್ಚು. ಆದರೆ ಇದರಿಂದ ವ್ಯಾಪಾರ ಒಳ್ಳೆಯದಲ್ಲ ಎನ್ನಲಾಗುವುದಿಲ್ಲ. ಮತ್ತೊಂದು ವಿಷಯ. ಈ ವಾದಗಳನ್ನೆಲ್ಲಾ ಕೇಳುವುದರಿಂದ ನಮ್ಮ ಬುದ್ದಿಗೆ ದೊಡ್ಡ ಕಸರತ್ತಾಗಬಹುದು. ಇಂತಹ ಅದ್ಭುತ ವಿಷಯಗಳನ್ನು ಕೇಳಿ ನಮಗೊಂದು ಬೌದ್ದಿಕ ತೃಪ್ತಿಯಾಗಬಹುದು. ಆದರೆ ನಿಮ್ಮಲ್ಲಿ ಯಾರಾದರೂ ಇದಕ್ಕಿಂತ ಹೆಚ್ಚಾಗಿ ಕಲಿಯಲು ಇಚ್ಚಿಸಿದರೆ ಬರಿ ಉಪನ್ಯಾಸ ಕೇಳಿದರೆ ಸಾಲದು. ಇದನ್ನು ಉಪನ್ಯಾಸದಲ್ಲಿ ಕಲಿಸುವುದಕ್ಕೆ ಆಗುವುದಿಲ್ಲ. ಏಕೆಂದರೆ ಇದು ಜೀವನಕ್ಕೆ ಸಂಬಂಧಪಟ್ಟುದು. ಜೀವನ ಮಾತ್ರ ಮತ್ತೊಂದಕ್ಕೆ ಜೀವನವನ್ನು ನೀಡಬಲ್ಲದು. ನಿಮ್ಮಲ್ಲಿ ಯಾರಾದರೂ ಇದನ್ನು ಕಲಿಯಲು ದೃಢ ಸಂಕಲ್ಪಿಗಳಾಗಿದ್ದರೆ ಅವರ ಸಹಾಯಕ್ಕೆ ಬರಲು ನನಗೆ ತುಂಬಾ ಸಂತೋಷ.</p>
	</section>
	<section class="level1 unnumbered" epub:type="chapter" role="doc-chapter" id="id-012">
		<h1 class="level1-title" epub:type="title">ಸೃಷ್ಟಿ ತತ್ವ<sup><a epub:type="noteref" href="999-aside.xhtml#id-001-29">*</a></sup></h1>
		<p> ಬ್ರಹ್ಮಾಂಡ ಮತ್ತು ಪಿಂಡಾಂಡ, ಬಾಹ್ಯ ಜಗತ್ತು ಮತ್ತು ಆಂತರಿಕ ಜಗತ್ತು ಎಂಬ ಎರಡು ಜಗತ್ತುಗಳಿವೆ. ಅನುಭವದಿಂದ ಈ ಎರಡು ಕ್ಷೇತ್ರಗಳಿಂದಲೂ ನಮಗೆ ಸತ್ಯ ದೊರಕುವುದು. ಆಂತರಿಕ ಅನುಭವದಿಂದ ಸಂಗ್ರಹಿಸಿರುವುದೆ ಮನಶ್ಯಾಸ್ತ್ರ, ತತ್ತ್ವಶಾಸ್ತ್ರ ಮತ್ತು ಧರ್ಮ, ಬಾಹ್ಯ ಜಗತ್ತಿನಿಂದ ನಮಗೆ ಭೌತವಿಜ್ಞಾನಗಳು ದೊರಕುವುವು. ಪೂರ್ಣವಾದ ಸತ್ಯವು ಈ ಎರಡು ಕ್ಷೇತ್ರಗಳಿಂದ ಬರುವ ಅನುಭವಗಳಿಗೆ ವಿರೋಧವಿಲ್ಲದೆ ಇರಬೇಕು. ಪಿಂಡಾಂಡವು ಬ್ರಹ್ಮಾಂಡಕ್ಕೆ ಪ್ರಮಾಣವಾಗಿರಬೇಕು. ಬ್ರಹ್ಮಾಂಡವು ಪಿಂಡಾಂಡಕ್ಕೆ ಪ್ರಮಾಣವಾಗಿರ ಬೇಕು. ಭೌತಿಕ ಸತ್ಯಗಳಿಗೆ ಸರಿಸಮನಾಗಿರುವುದು ಆಂತರಿಕ ಪ್ರಪಂಚದಲ್ಲಿರಬೇಕು. ಆಂತರಿಕ ಜಗತ್ತಿನಲ್ಲಿರುವ ಸತ್ಯವನ್ನು ಹೋಲಿಸುವುದಕ್ಕೆ ಬಾಹ್ಯ ಜಗತ್ತಿನಲ್ಲಿ ನಮಗೆ ವಸ್ತು ದೊರಕಬೇಕು. ಆದರೂ ಅನೇಕವೇಳೆ ಇವುಗಳಲ್ಲಿ ಪರಸ್ಪರ ವಿರೋಧ ವನ್ನು ನೋಡುವೆ ವು. ಇತಿಹಾಸದ ಒಂದು ಅವಧಿಯಲ್ಲಿ ಆಂತರಿಕ ಸತ್ಯಗಳು ಬಾಹ್ಯದೊಂದಿಗೆಪ್ರಬಲವಾಗಿ ಹೋರಾಡುವುವು. ಈಗ ಬಾಹ್ಯ ಭೌತಶಾಸ್ತ್ರಜ್ಞರು ಪ್ರಬಲರಾಗಿದ್ದಾರೆ. ಅವರು ಮನಶ್ಯಾಸ್ತ್ರ ಮತ್ತು ತತ್ವಶಾಸ್ತ್ರದ ಸಿದ್ಧಾಂತಗಳನ್ನು ನಿಕೃಷ್ಟ ದೃಷ್ಟಿಯಿಂದ ನೋಡುವರು. ನನ್ನ ಅನುಭವದ ದೃಷ್ಟಿಯಿಂದ ಮನಶ್ಯಾಸ್ತ್ರದ ಮುಖ್ಯ ಸಿದ್ದಾಂತಗಳಿಗೂ ಭೌತಶಾಸ್ತ್ರದ ಮುಖ್ಯ ಸಿದ್ಧಾಂತಗಳಿಗೂ ಯಾವ ವಿರೋಧವೂ ಇರುವಂತೆ ತೋರುವುದಿಲ್ಲ. ಪ್ರತಿಯೊಬ್ಬನೂ ಎರಡು ಕಾವ್ಯಕ್ಷೇತ್ರಗಳಲ್ಲಿಯೂ ಪ್ರಮುಖನಾಗಲಾರ. ಯಾವ ಒಂದು ಜನಾಂಗವೇ ಆಗಲಿ, ರಾಷ್ಟ್ರವೇ ಆಗಲಿ ಎಲ್ಲಾ ಕ್ಷೇತ್ರದಲ್ಲಿಯೂ ಬಲವಾಗಿರಲು ಅಸಾಧ್ಯ. ಆಧುನಿಕ ಐರೋಪ್ಯರಾಷ್ಟ್ರಗಳು ಬಾಹ್ಯ ಸಂಶೋಧನಾ ಕ್ಷೇತ್ರದಲ್ಲಿ ಬಲಾಢವಾಗಿವೆ. ಆದರೆ ಮಾನವನ ಅಂತರಂಗದ ಸ್ವಭಾವಗಳ ಸಂಶೋಧನಾ ಕ್ಷೇತ್ರದಲ್ಲಿ ಅವು ಅಷ್ಟು ಬಲಾಡ್ಯವಾಗಿಲ್ಲ. ಪ್ರಾಚ್ಯ ದೇಶಗಳು ಬಾಹ್ಯ ಜಗತ್ತಿನ ಸಂಶೋಧನೆಯಲ್ಲಿ ಅಷ್ಟು ಬಲಾಧ್ಯವಾಗಿಲ್ಲ. ಆದರೆ ಆಂತರಿಕ ಜಗತ್ತಿನ ಸಂಶೋಧನೆಯಲ್ಲಿ ಪ್ರಬಲವಾಗಿವೆ. ಆದಕಾರಣವೆ ಪ್ರಾಚ್ಯ ಭೌತವಿಜ್ಞಾನ ಪಾಶ್ಚಾತ್ಯ ವಿಜ್ಞಾನಗಳಿಗೆ ಸರಿಸಮನಾಗಿಲ್ಲ. ಪಾಶ್ಚಾತ್ಯ ಮನಶ್ಯಾಸ್ತ್ರವೂ ಪ್ರಾಚ್ಯರ ಮನಶ್ಯಾಸ್ತ್ರಕ್ಕೆ ಹೊಂದಿಕೊಳ್ಳುವುದಿಲ್ಲ. ಪ್ರಾಚ್ಯ ಭೌತವಿಜ್ಞಾನಿಗಳು ಪಾಶ್ಚಾತ್ಯ ಭೌತವಿಜ್ಞಾನಿಗಳಿಂದ ಸೋಲಿಸಲ್ಪಟ್ಟಿರುವರು. ಆದರೂ ಪ್ರತಿಯೊಬ್ಬರೂ ತಾವು ಹೇಳುವುದು ಸತ್ಯವೆನ್ನುವರು. ನಾನು ಮುಂಚೆಯೆ ಹೇಳಿದಂತೆ ಸತ್ಯವು ಯಾವ ಕ್ಷೇತ್ರಕ್ಕೆ ಸೇರಿದ್ದರೂ ಪರಸ್ಪರ ವಿರೋಧಗಳಿರುವುದಿಲ್ಲ. ಆಂತರಿಕ ಸತ್ಯಕ್ಕೂ ಬಾಹ್ಯ ಸತ್ಯಕ್ಕೂ ಪರಸ್ಪರ ವಿರೋಧವಿಲ್ಲ. - ಆಧುನಿಕ ಖಗೋಳಶಾಸ್ತ್ರ ಮತ್ತು ಭೌತಶಾಸ್ತ್ರಗಳ ದೃಷ್ಟಿಯಿಂದ ಈ ವಿಶ್ವವು ಹೇಗೆ ಸೃಷ್ಟಿಯಾಗಿದೆ ಎಂಬುದು ನಮಗೆ ಗೊತ್ತಿದೆ. ಜೊತೆಗೆ ಅವು ಯುರೋಪಿನ ಧರ್ಮಕ್ಕೆ ಕುಠಾರಪ್ರಾಯವಾಗಿದೆ ಎಂಬುದೂ ಗೊತ್ತು. ಆಧುನಿಕ ವೈಜ್ಞಾನಿಕ ಸಂಶೋಧನೆಗಳು ಧರ್ಮಗಿರಿದುರ್ಗದ ಮೇಲೆ ಎಸೆದ ಬಾಂಬಿನಂತೆ ಇವೆ. ಧಾರ್ಮಿಕರು ವಿಜ್ಞಾನದ</p>
		<p>ಆವಿಷ್ಕಾರಗಳಿಗೆ ಯಾವಾಗಲೂ ಆತಂಕಪ್ರಾಯರಾಗಿದ್ದರು ಎಂಬುದು ನಮಗೆ ಗೊತ್ತು.</p>
		<p>ಸೃಷ್ಟಿಯನ್ನು ಕುರಿತಂತೆ ಪ್ರಾಚ್ಯರು ಮನಶ್ಯಾಸ್ತ್ರೀಯವಾಗಿ ಏನನ್ನು ಆಲೋಚಿಸಿದ್ದರು ಎಂಬುದನ್ನು ನಾನೀಗ ಹೇಳುತ್ತೇನೆ. ಅವರ ಸಿದ್ಧಾಂತಗಳಿಗೂ ಅತ್ಯಂತ ಆಧುನಿಕ ವೈಜ್ಞಾನಿಕ ನವ ನವಾನ್ವೇಷಣೆಗಳಿಗೂ ಯಾವ ಘರ್ಷಣೆಯೂ ಇಲ್ಲವೆಂಬುದನ್ನು ತೋರುವೆನು. ಎಲ್ಲಿ ಹೊಂದಾಣಿಕೆ ಇಲ್ಲಿ ಅಲ್ಲಿ ಕೊರತೆಯಿರುವುದು ಆಧುನಿಕ ವಿಜ್ಞಾನದಲ್ಲೇ ಹೊರತು ಅವರ ವಾದಗಳಲ್ಲಲ್ಲ ಎಂಬುದು ನಿಮಗೆ ತಿಳಿದುಬರುತ್ತದೆ. ನಾವೆಲ್ಲ ಪ್ರಕೃತಿ ಎಂಬ ಪದವನ್ನು ಬಳಸುತ್ತೇವೆ. ಹಳೆಯ ಸಾಂಖ್ಯಶಾಸ್ತ್ರಜ್ಞರು ಇದಕ್ಕೆ ಎರಡು ಪದವನ್ನು ಉಪಯೋಗಿಸಿರುವರು. ಒಂದು ಪ್ರಕೃತಿ, ನಿಮ್ಮ Nature ಎನ್ನುವ ಪದದಂತೆ, ಮತ್ತೊಂದು ಹೆಚ್ಚು ಸ್ಪಷ್ಟವಾದ ಪದವೇ ಅವ್ಯಕ್ತ, ಅಲ್ಲಿಂದಲೆ ಕಣ, ಶಕ್ತಿ, ಮನಸ್ಸು ಆಲೋಚನೆ ಬುದ್ದಿ ಎಲ್ಲವೂ ಬರುವುದು. ಭರತಖಂಡದ ದಾರ್ಶನಿಕರು ಹಲವು ಶತಮಾನಗಳ ಹಿಂದೆಯೆ ಮನಸ್ಸನ್ನು ಭೌತಿಕ ವಸ್ತುವೆಂದು ಸಾರಿರುವುದು ಆಶ್ಚರದ ಸಂಗತಿಯೇ ಸರಿ. ಆಧುನಿಕ ಜಡವಾದಿಗಳು ಮನಸ್ಸು ನಮ್ಮ ದೇಹದಂತೆಯೇ ಪ್ರಕೃತಿಜನ್ಯವೆಂಬುದನ್ನು ತೋರುವುದಲ್ಲದೆ ಮತ್ತೇನು ಮಾಡುತ್ತಿರುವರು ? ಇದರಂತೆಯೇ ಆಲೋಚನೆ ಕೂಡ. ಕ್ರಮೇಣ ಬುದ್ದಿಯೂ ಕೂಡ ಇದೆ ಎಂದು ಗೊತ್ತಾಗುವುದು. ಇವೆಲ್ಲ ಅವಕದಿಂದ ಜನಿಸಿದವು. ಸಾಂಖ್ಯರು ಇದನ್ನು ಸತ್ಯ ರಜಸ್ಸು, ತಮಸ್ಸು ಎಂಬ ತ್ರಿಗುಣಗಳ ಸಮತ್ವವೆನ್ನುವರು. ಅತಿ ಕೆಳಗಿರುವುದೇ ತಮಸ್ಸು, ಅದೇ ಆಕರ್ಷಿಸುವುದು. ಅದಕ್ಕೆ ಮೇಲಿರುವುದೆ ರಜಸ್ಸು, ಅದು ದೂರ ತಳ್ಳುವುದು. ಶ್ರೇಷ್ಠವಾದುದೇ ಇವೆರಡರ ಸಮತ್ವ, ಅದೇ ಸತ್ಯ, ಆಕರ್ಷಿಸುವುದು ಮತ್ತು ದೂರ ಸರಿಯುವುದು ಈ ಎರಡು ಶಕ್ತಿಗಳನ್ನು ಎಂದು ಸತ್ಯವು ಸಮಸ್ಥಿತಿಯಲ್ಲಿ ಇಟ್ಟುಕೊಳ್ಳುವುದೋ ಆಗ ಸೃಷ್ಟಿಯಿಲ್ಲ, ಜಗತ್ತಿನಲ್ಲಿ ಯಾವ ಚಲನೆಯೂ ಇರುವುದಿಲ್ಲ. ಸಮತ್ವಕ್ಕೆ ಭಂಗ ಬಂದಾಗ, ಒಂದು ಶಕ್ತಿ ಮತ್ತೊಂದಕ್ಕಿಂತ ಮೇಲಾಗಿ, ಚಲನೆ ಪ್ರಾರಂಭವಾಗಿ ಸೃಷ್ಟಿಯಾಗುವುದು. ಈ ಘಟನೆ ಒಂದು ವೃತ್ತದಂತೆ ಪುನಃ ಪುನಃ ಆಗುತ್ತಿರುವುದು. ಒಮ್ಮೆ ಸಮತ್ವ ಭಂಗವಾಗುವುದು, ಶಕ್ತಿಗಳ ಸಂಯೋಗದಿಂದ ಹೊಸ ಸೃಷ್ಟಿಯಾಗುವುದು. ಪ್ರತಿಯೊಂದು ವಸ್ತುವಿಗೂ ಹಿಂದಿನ ಸಮತ್ವ ಸ್ಥಿತಿಗೆ ಹಿಂತಿರುಗಿ ಹೋಗುವ ಒಂದು ಸ್ವಭಾವವಿರುವುದು. ವ್ಯಕ್ತವಾಗಿರುವುದೆಲ್ಲ ನಾಶವಾಗುವ ಒಂದು ಸಮಯ ಬಂದೇ ಬರುವುದು. ಪುನಃ ಸಮತ್ವಕ್ಕೆ ಭಂಗ ಬರುವುದು, ಸೃಷ್ಟಿ ವ್ಯಕ್ತವಾಗುವುದು. ಹೀಗೆ ಅಲೆಯಂತೆ ಬಿದ್ದು ಏಳುತ್ತಿರುವುದು. ಚಲನೆಯಲ್ಲ, ಪ್ರಪಂಚದಲ್ಲಿರುವುದೆಲ್ಲ ಒಂದು ಅಲೆಯಂತಿದೆ, ಪುನಃಪುನಃ ಎದ್ದು ಬೀಳುತ್ತಿದೆ. ಸೃಷ್ಟಿಯೆಲ್ಲ ಕೆಲವು ಕಾಲ ಅವ್ಯಕ್ತದಲ್ಲಿರುವುದೆಂದು ಕೆಲವು ದಾರ್ಶನಿಕರು ಹೇಳುವರು. ಮತ್ತೆ ಕೆಲವರು, ಈ ಅವ್ಯಕ್ತಾವಸ್ಥೆಗೆ ಹೋಗುವುದು ಸೃಷ್ಟಿಯಲ್ಲಿರುವ ಒಂದೊಂದು ವ್ಯೂಹಕ್ಕೆ ಮಾತ್ರ ಅನ್ವಯಿಸುವುದೆಂದು ಹೇಳುವರು. ನಮ್ಮ ಸೌರವ್ಯೂಹ ಪ್ರಳಯವಾಗಿ ಅವ್ಯಕಸ್ಥಿತಿಗೆ ತೆರಳಿದರೆ, ಇತರ ಅನಂತ ವ್ಯೂಹಗಳು ವ್ಯಕ್ತವಾಗಿ ಸೃಷ್ಟಿಯಾಗುವುವು</p>
		<p>ಎಂದು ಹೇಳುವರು. ಎಲ್ಲ ಏಕಕಾಲದಲ್ಲಿ ಅವ್ಯಕ್ತಕ್ಕೆ ಹಿಂತಿರುಗಿ ಹೋಗುವುದಿಲ್ಲ, ಬೇರೆ ಬೇರೆ ಭಾಗದಲ್ಲಿ ಮಾತ್ರ ಹೀಗಾಗುತ್ತಿದೆ ಎಂಬ ಎರಡನೆಯ ಭಾವನೆಯನ್ನು ನಾನು ಅನುಮೋದಿಸುತ್ತೇನೆ. ಆದರೆ ಮೂಲಸಿದ್ಧಾಂತ ಒಂದೇ; ಅದೇ ನಮಗೆ ಕಾಣುವ ಪ್ರಕೃತಿಯೆಲ್ಲ ಅಲೆಯಂತೆ ಬಿದ್ದು ಎದ್ದು ಮುಂದುವರಿಯುತ್ತಿದೆ ಎಂಬುದು. ಕೆಳಗೆ ಬೀಳುವ, ಪೂರ್ಣ ಸಮತ್ವಕ್ಕೆ ಹಿಂತಿರುಗುವ ಸ್ಥಿತಿಯನ್ನೇ ಪ್ರಳಯ ಅಥವಾ ಎಲ್ಲ ಕಲ್ಪಗಳ ಅಂತ್ಯ ಎನ್ನುವರು. ಸೃಷ್ಟಿ ಪ್ರಳಯಗಳನ್ನು ನಮ್ಮ ದಾರ್ಶನಿಕರು ದೇವರ ಉಚ್ಛಾಸ ನಿಶ್ವಾಸಕ್ಕೆ ಹೋಲಿಸುವರು. ದೇವರು ಸೃಷ್ಟಿಯನ್ನು ಹೊರಗೆ ಊದಿದಂತೆ, ಪುನಃ ಸೃಷ್ಟಿ ಅವನೆಡೆಗೆ ಬರುವುದು. ಅದು ಶಾಂತವಾದಾಗ ಜಗತು ಏನಾಗುವುದು ? ಅದು ಸಕ ಸಿ ತಿಯಲಿ ರುವುದು. ಸಾಂಖ್ಯ ದರ್ಶನರೀತ್ಯಾ ಅದು ಕಾರಣಸ್ಥಿತಿಯಲ್ಲಿರುವುದು. ಕಾಲದೇಶಗಳು ನಿಮಿತ್ತ ಅಲ್ಲಿ ಮಾಯವಾಗುವುದಿಲ್ಲ. ಅವು ಅಲ್ಲಿವೆ. ಆದರೆ ಅತಿ ಸೂಕ್ಷ್ಮಸ್ಥಿತಿಯಲ್ಲಿವೆ, ಅಷ್ಟೆ. ನಾವು ಒಂದು ಸಣ್ಣ ಕಣವಾಗುವ ಸ್ಥಿತಿಗೆ ಸೃಷ್ಟಿ ಸಂಕುಚಿತವಾದರೆ ನಾವು ಹೀಗೆ ಬದಲಾಯಿಸಿರುವುದು ನಮಗೆ ಗೊತ್ತೇ ಆಗುವುದಿಲ್ಲ. ಏಕೆಂದರೆ ನಮಗೆ ಸಂಬಂಧಿಸಿರುವುದೆಲ್ಲ ಸಂಕುಚಿತವಾಗುತ್ತಿರುತ್ತದೆ. ಇದೆಲ್ಲ ಹಿಂತಿರುಗುವುದು, ಪುನಃ ಹೊರಬರುವುದು. ಕಾರಣ ಪರಿಣಾಮವಾಗುತ್ತಿರುವುದು. ಬದಲಾವಣೆ ಹೀಗೆ ಸಾಗುತ್ತಿರುವುದು.</p>
		<p>ನಾವು ಈಗಿನ ಕಾಲದಲ್ಲಿ ಯಾವುದನ್ನು ದ್ರವ್ಯ ಎನ್ನುವೆವೊ ಅದನ್ನು ಹಿಂದಿನ ಮನಶಾಸ್ತ್ರಜ್ಞರು ಪಂಚ ಭೂತಗಳೆಂದು ಕರೆದರು. ಅವರ ದೃಷ್ಟಿಯಲ್ಲಿ ಶಾಶ್ವತವಾಗಿರುವ ಒಂದು ಭೂತವಿದೆ. ಉಳಿದ ಭೂತಗಳೆಲ್ಲ ಅದರಿಂದಲೇ ಬರುತ್ತವೆ. ಅದೇ ಆಕಾಶ, ಅದು ಆಧುನಿಕ ಕಾಲದ Ether (ಆಕಾಶದ್ರವ್ಯ) ಎಂಬ ಭಾವನೆಯ ಸಮಾಪಕ್ಕೆ ಬರುವುದು. ಆದರೆ ಅದೇ ಅದಲ್ಲದಿರಬಹುದು. ಈ ದ್ರವ್ಯದೊಂದಿಗೆ ಮೂಲ ಶಕ್ತಿ ಒಂದಿದೆ. ಅದೇ ಪ್ರಾಣ, ಪ್ರಾಣ ಮತ್ತು ಆಕಾಶಗಳು ಹಲವು ಬಗೆಯಲ್ಲಿ ಸಂಯೋಗವಾಗಿ ಭೂತಗಳಾಗುವುವು. ಪ್ರತಿಯೊಂದು ಕಲ್ಪದ ಅಂತ್ಯದಲ್ಲಿ ಎಲ್ಲವೂ ಶಾಂತವಾಗಿ, ಆಕಾಶ ಪ್ರಾಣವೆಂಬ ಮೂಲ ಕಾರಣಕ್ಕೆ ಹಿಂತಿರುಗುವುವು. ಅತ್ಯಂತ ಪ್ರಾಚೀನ ಗ್ರಂಥವಾದ ಋಗೈದದಲ್ಲಿ ಸೃಷ್ಟಿಯನ್ನು ವಿವರಿಸುವ ಅತಿ ಸುಂದರವಾದ ಒಂದು ಮಂತ್ರವಿದೆ. ಅದು ಸುಂದರ ಕಾವ್ಯದಂತಿದೆ: ಆದಿಯಲ್ಲಿ ವ್ಯಕ್ತವೂ ಇಲ್ಲ ಅವ್ಯಕ್ತವೂ ಇಲ್ಲದಾಗ, ತಮಸ್ಸು ತಮಸ್ಸಿನ ಮೇಲೆ ಹಾಯುತ್ತಿದ್ದಾಗ ಇದ್ದುದೇನು ??” “ಅದು ಆಗ ಸ್ಪಂದಿಸದೆ ಇತ್ತು” ಎಂಬ ಉತ್ತರವನ್ನು ಕೊಡುವರು. ಪ್ರಾಣ ಆಗ ಇತ್ತು. ಆದರೆ ಅದಕ್ಕೆ ಚಲನೆ ಇರಲಿಲ್ಲ. “ಆನೀದವಾತಂ' ಎಂದರೆ ಇತ್ತು, ಆದರೆ ನಿಸ್ಪಂದವಾಗಿತ್ತು. ಬಹಳ ಕಾಲದ ಅನಂತರ ಕಲ್ಪ ಪ್ರಾರಂಭವಾದಾಗ ನಿಸ್ಪಂದವು ಸ್ಪಂದಿಸುವುದಕ್ಕೆ ಪ್ರಾರಂಭಿಸಿತು. ಪ್ರಾಣವು ಆಕಾಶಕ್ಕೆ ಹಲವು ಹೊಡೆತಗಳನ್ನು ಕೊಡುವುದು. ಕಣಗಳು ಘನೀಭೂತವಾಗುವುವು. ಅವು ಘನೀಭೂತವಾದಾಗ ಹಲವು ಭೂತಗಳು ಉತ್ಪತ್ತಿಯಾಗುವುವು. ಇದನ್ನು ಬಹಳ</p>
		<p>ವಿಚಿತ್ರವಾಗಿ ಭಾಷಾಂತರಿಸಿರುವುದನ್ನು ನಾವು ನೋಡುವೆವು, ಭಾಷಾಂತರಕಾರರು, ದಾರ್ಶನಿಕರ ಅಥವಾ ಭಾಷ್ಯಕಾರರ ಸಹಾಯವನ್ನು ಸ್ವೀಕರಿಸುವುದಿಲ್ಲ. ತಾವೇ ಅದನ್ನು ಅರ್ಥಮಾಡಿಕೊಳ್ಳುವುದಕ್ಕೂ ಬುದ್ಧಿಶಕ್ತಿಯಿಲ್ಲ. ಮೂಢರು ಕೆಲವು ಸಂಸ್ಕೃತ ಅಕ್ಷರಗಳನ್ನು ಓದಿ ಒಂದು ಇಡೀ ಪುಸ್ತಕವನ್ನು ಭಾಷಾಂತರಿಸುವರು. ಭೂತಗಳನ್ನು ಗಾಳಿ ಬೆಂಕಿ ಹೀಗೆ ಭಾಷಾಂತರಿಸುವರು. ಭಾಷ್ಯಕಾರರಲ್ಲಿ ನೋಡಿದರೆ ಅದಕ್ಕೆ ಗಾಳಿ ಮುಂತಾದ ಅರ್ಥವೇ ಇಲ್ಲ.</p>
		<p>ಆಕಾಶವು ಪದೇ ಪದೇ ಪ್ರಾಣದ ಆಘಾತಕ್ಕೆ ಒಳಪಟ್ಟು ವಾಯು ಜನಿಸುತ್ತದೆ. ಈ ವಾಯುವು ಸ್ಪಂದಿಸುವುದು. ಸ್ಪಂದನ ಹೆಚ್ಚಾದಂತೆ ಅದರಿಂದ ಘರ್ಷಣೆ ಉಂಟಾಗಿ ಅಗ್ನಿ ಉದ್ಭವಿಸುವುದು. ಅನಂತರ ಅದು ದ್ರವೀಭೂತವಾಗಿ ನೀರು ಉದ್ಭವಿಸುವುದು. ಅನಂತರ ಆ ದ್ರವವು ಘನೀಭೂತವಾಗುವುದು. ಮೊದಲು ಆಕಾಶ, ಅನಂತರ ಚಲನೆ, ಅನಂತರ ಶಾಖ, ಆಮೇಲೆ ಅದರ ದ್ರವೀಕರಣ. ಅದು ಅನಂತರ ಘನೀಭೂತವಾಗಿ ಸ್ಕೂಲ ವಸ್ತುವಾಗುತ್ತದೆ. ಬಳಿಕ ಅದೇ ಕ್ರಮದಲ್ಲಿ ಹಿಂದಿರುಗಿ ಹೋಗುವುದು. ಘನವು ದ್ರವವಾಗುವುದು. ಅನಂತರ ಅದು ಶಾಖದ ರಾಶಿಯಾಗುವುದು. ಅದು ಅನಂತರ ಸ್ಪಂದನೆಯಾಗುವುದು. ಬಳಿಕ ಅದು ನಿಂತು ಈ ಕಲ್ಪ ಕೊನೆಗೊಳ್ಳುವುದು. ಅದು ಪುನಃ ಬಂದು ಪುನಃ ಆಕಾಶದಲ್ಲಿ ಲೀನವಾಗುವುದು. ಪ್ರಾಣವು ಆಕಾಶದ ಸಹಾಯವಿಲ್ಲದೆ ಕೆಲಸ ಮಾಡಲಾರದು. ಸ್ಪಂದನೆ, ಚಲನೆ, ಆಲೋಚನೆಯಂತೆ ನಮಗೆ ಗೊತ್ತಿರುವುದೆಲ್ಲ ಪ್ರಾಣದ ರೂಪಾಂತರ; ಆಕಾರ ಮತ್ತು ತಡೆಯಲ್ಪಡುವ ವಸ್ತುವಿನಂತೆ ಇರುವುದೆಲ್ಲ ಆಕಾಶದ ರೂಪಾಂತರ. ಪ್ರಾಣವು ಪ್ರತ್ಯೇಕವಾಗಿ ಇರಲಾರದು, ಅಥವಾ ಒಂದು ಮಧ್ಯವರ್ತಿ ಇಲ್ಲದೆ ಕೆಲಸ ಮಾಡಲಾರದು. ಅದು ಶುದ್ಧ ಪ್ರಾಣವಾಗಿರುವಾಗ ಆಕಾಶದಲ್ಲಿ ಇರುವುದು. ಅದು ಆಕರ್ಷಣ ಅಥವಾ ಕೇಂದ್ರಾಭಿಮುಖ ಶಕ್ತಿಯಂತೆ ರೂಪಾಂತರವಾಗಿರುವಾಗ ಅದಕ್ಕೆ ದ್ರವ್ಯವಿರಬೇಕು. ದ್ರವ್ಯವಿಲ್ಲದೆ ನೀವೆಂದೂ ಶಕ್ತಿಯನ್ನು ನೋಡಿರಲಾರಿರಿ, ಅಥವಾ ಶಕ್ತಿಯಿಲ್ಲದೆ ದ್ರವ್ಯವನ್ನು ನೋಡಿರಲಾರಿರಿ. ನಾವು ಯಾವುದನ್ನು ಸೂಕ್ಷ್ಮ ಸ್ಥಿತಿಯಲ್ಲಿ ಪ್ರಾಣ ಮತ್ತು ಆಕಾಶ ಎಂದು ಕರೆಯುತ್ತೇವೆಯೋ ಅವುಗಳ ಸ್ಕೂಲ ಅಭಿವ್ಯಕ್ತಿ, ಶಕ್ತಿ ಮತ್ತು ದ್ರವ್ಯ. ಆದರೆ ಪ್ರಾಣವನ್ನು ನೀವು ಇಂಗ್ಲಿಷಿನಲ್ಲಿ (Life) ಎನ್ನಬಹುದು. ಆದರೆ ಅದನ್ನು ಮಾನವ ಜೀವನಕ್ಕೆ ಅನ್ವಯಿಸಬಾರದು. ಅದೇ ಸಂದರ್ಭದಲ್ಲಿ ಅದು ಮಾನವನ ಅಂತರಾತ್ಮನೂ ಅಲ್ಲ. ಸೃಷ್ಟಿಗೆ ಒಂದು ಆದಿ ಅಂತ್ಯವಿಲ್ಲ. ಇದು ಎಂದೆಂದಿಗೂ ಆಗುತ್ತಿರುವುದು.</p>
		<p>ಈ ಪುರಾತನ ಮನಶ್ಯಾಸ್ತ್ರಜ್ಞರ ಮತ್ತೊಂದು ಭಾವನೆಯನ್ನು ವಿವರಿಸುತ್ತೇನೆ. ಅದೇ ಎಲ್ಲಾ ಸ್ಕೂಲವಸ್ತುಗಳ ಸೂಕ್ಷ್ಮದ ಪರಿಣಾಮವೆನ್ನುವುದು. ಸ್ಕೂಲವಾಗಿರುವುದೆಲ್ಲ ಸೂಕ್ಷ್ಮದ ಆವಿಾವ. ಇದನ್ನೆ ತನ್ಮಾತ್ರ ಎಂದು ಕರೆಯುವರು. ನಾನೊಂದು ಹೂವನ್ನು ಮೂಸಿ ನೋಡುತ್ತೇನೆ. ಯಾವುದನ್ನಾದರೂ ನಾನು ಮೂಸಿ ನೋಡಬೇಕಾದರೆ ಅದು ನನ್ನ ಮೂಗಿನ ಸಂಪರ್ಕ ಹೊಂದಬೇಕು. ಹೂವು ಅಲ್ಲಿದೆ. ಅದು ನನ್ನ ಮೂಗಿನ ಹತ್ತಿರ ಬರುವುದು ಕಾಣುವುದಿಲ್ಲ. ಯಾವುದು ಹೂವಿನಿಂದ ಬರುವುದೊ ಮತ್ತು ನನ್ನ ಮೂಗಿನ ಸಂಪರ್ಕವನ್ನು ಪಡೆಯುವುದೊ</p>
		<p>ಅದೇ ತನ್ಮಾತ್ರ; ಹೂವಿನ ಸೂಕ್ಷ್ಮಕಣಗಳು. ಇದರಂತೆ ಶಾಖ ಬೆಳಕು ಎಲ್ಲವು ಕೂಡ. ಈ ತನ್ಮಾತ್ರಗಳನ್ನು ನಾವು ಪುನಃ ಕಣಗಳಂತೆ ಅಂತರ್ವಿಭಾಗ ಮಾಡಬಹುದು. ಹಲವು ತಜ್ಞರಲ್ಲಿ ಹಲವು ಸಿದ್ದಾಂತಗಳಿವೆ. ಇವು ಕೇವಲ ಸಿದ್ದಾಂತಗಳೆಂದು ನಮಗೆ ಗೊತ್ತಿದೆ. ಸ್ಕೂಲವಾಗಿರುವುದೆಲ್ಲಾ ಬಹು ಸೂಕ್ಷ್ಮದಿಂದ ಆಗಿದೆ ಎಂಬುದನ್ನು ಅರಿತರೆ ಸಾಕು. ಮೊದಲು ನಮಗೆ ಸ್ಕೂಲವಸ್ತುಗಳು ದೊರಕುವುವು. ಅವನ್ನು ಹೊರಗೆ ನೋಡುವೆವು. ಅನಂತರ ಮೂಗು, ಕಣ್ಣು ಮತ್ತು ಕಿವಿಗಳ ಸಂಪರ್ಕಕ್ಕೆ ಬರುವ ಸೂಕ್ಷ್ಮವಸ್ತುಗಳಿವೆ. ಈಥರ್‌ನ ಅಲೆಗಳು ನನ್ನ ಕಣ್ಣಿಗೆ ತಾಗಬೇಕು. ಅವನ್ನು ನಾನು ನೋಡಲಾರೆ. ಆದರೂ ನಾನು ಬೆಳಕನ್ನು ನೋಡಬೇಕಾದರೆ ಅವು ನನ್ನ ಕಣ್ಣಿಗೆ ತಾಗಬೇಕೆಂಬುದು ಗೊತ್ತಿದೆ.</p>
		<p>- ಇಲ್ಲಿ ಕಣ್ಣುಗಳಿವೆ. ಆದರೆ ಕಣ್ಣು ನೋಡಲಾರದು. ಮೆದುಳಿನಲ್ಲಿರುವ ಕೇಂದ್ರವನ್ನು ತೆಗೆದುಬಿಟ್ಟರೆ ಕಣ್ಣುಗಳಿದ್ದರೂ ರೆಟಿನಾ ಮೇಲೆ ಚಿತ್ರವೆಲ್ಲ ಬಿದ್ದರೂ ಕಣ್ಣು ನೋಡಲಾರದು. ಕಣೇ ನೋಡುವ ಅವಯವವಲ್ಲ. ನೋಟಕ್ಕೆ ಅದು ಗೌಣ. ನೋಟಕ್ಕೆ ಮೆದುಳಿನಲ್ಲಿರುವ ನೋಟದ ನರಗಳ ಕೇಂದ್ರವೇ ಮುಖ್ಯ. ಇದರಂತೆಯೇ ಮೂಗು ಕೂಡ. ಇದರ ಹಿಂದೆ ಬೇರೊಂದು ಕೇಂದ್ರವಿರುವುದು. ಇಂದ್ರಿಯಗಳು ಕೇವಲ ಬಾಹ್ಯ ಅವಯವಗಳು ಅಷ್ಟೆ. ಇದರ ಹಿಂದೆ ಇರುವುವನ್ನೆ ಸಂಸ್ಕೃತದಲ್ಲಿ ಇಂದ್ರಿಯಗಳೆಂದು ಕರೆಯುವರು. ಇವೇ ನಿಜವಾಗಿಯೂ ಗ್ರಹಣ ಕೇಂದ್ರಗಳು.</p>
		<p>ಮನಸ್ಸು ಇಂದ್ರಿಯಕ್ಕೆ ಸೇರಬೇಕು. ಆಗ ಮಾತ್ರ ನಮಗೆ ಅರಿವಾಗುತ್ತದೆ. ನಾವು ಅಧ್ಯಯನದಲ್ಲಿ ನಿರತರಾಗಿರುವಾಗ ಗಡಿಯಾರ ಹೊಡೆಯುವುದು ನಮಗೆ ಕೇಳಿಸುವುದಿಲ್ಲ. ಇದು ಸಾಮಾನ್ಯ ಅನುಭವವಾಗಿದೆ. ಏತಕ್ಕೆ? ಕಿವಿ ಇತ್ತು, ಧ್ವನಿ ಇದರ ಮೂಲಕ ಮೆದುಳಿಗೆ ಒಯ್ಯಲ್ಪಟ್ಟಿತು. ಆದರೂ ಕೇಳಿರಲಿಲ್ಲ. ಏತಕ್ಕೆಂದರೆ ಮನಸ್ಸು ಶ್ರವಣೇಂದ್ರಿಯಕ್ಕೆ ಸೇರಿರಲಿಲ್ಲ.</p>
		<p>ಪ್ರತಿಯೊಂದು ಕರಣಗಳಿಗೂ ಬೇರೆ ಬೇರೆ ಇಂದ್ರಿಯಗಳಿವೆ. ಎಲ್ಲ ಕರಣಗಳಿಗೂ ಇಂದ್ರಿಯವು ಒಂದೇ ಆಗಿದ್ದರೆ ಮನಸ್ಸು ಅದರೊಡನೆ ಸೇರಿದಾಗ ಎಲ್ಲ ಕರಣಗಳೂ ಏಕಕಾಲದಲ್ಲಿ ಕೆಲಸ ಮಾಡುತ್ತಿದ್ದುವು. ಆದರೆ ಅದು ಹಾಗಿಲ್ಲ. ಗಡಿಯಾರದ ಉದಾಹರಣೆಯಲ್ಲಿ ನಾವು ಇದನ್ನು ನೋಡಿದೆವು. ಎಲ್ಲಾ ಕರಣಗಳಿಗೂ ಒಂದೇ ಇಂದ್ರಿಯವಿದ್ದಿದ್ದರೆ ಮನಸ್ಸು ಏಕಕಾಲದಲ್ಲಿ ನೋಡಲೂಬಹುದು, ಕೇಳಲೂ ಬಹುದು, ಮೂಸಿ ನೋಡಲೂಬಹುದು ಆಗಿತ್ತು. ಏಕಕಾಲದಲ್ಲಿ ಇವನ್ನೆಲ್ಲ ಮಾಡದೆ ಇರುವುದಕ್ಕೆ ಸಾಧ್ಯವೇ ಇರುತ್ತಿರಲಿಲ್ಲ. ಆದಕಾರಣ ಪ್ರತಿಯೊಂದು ಕರಣಕ್ಕೂ ಬೇರೆ ಬೇರೆ, ಇಂದ್ರಿಯಗಳು ಇರಬೇಕೆಂಬುದು ನಿಶ್ಚಿತವಾಯಿತು. ಆಧುನಿಕ ಶರೀರ ಶಾಸ್ತ್ರ ಕೂಡ ಇದನ್ನು ಅನುಮೋದಿಸುವುದು. ಏಕಕಾಲದಲ್ಲಿ ನೋಡಲೂ ಕೇಳಲೂ ನಿಜವಾಗಿ ಸಾಧ್ಯ. ಏಕೆಂದರೆ ಮನಸ್ಸು ಎರಡು ಇಂದ್ರಿಯಗಳಲ್ಲಿಯೂ ಸ್ವಲ್ಪ ಸ್ವಲ್ಪವಿರುವುದು.</p>
		<p>ಈ ಇಂದ್ರಿಯಗಳು ಯಾವುದರಿಂದ ಆಗಿವೆ ? ಕಣ್ಣು ಕಿವಿ ಮುಂತಾದ ಬಾಹ್ಯ ಕರಣಗಳು ಸ್ಕೂಲ ವಸ್ತುಗಳಿಂದ ಆಗಿರುವುದನ್ನು ನಾವು ನೋಡುತ್ತೇವೆ. ಇಂದ್ರಿಯಗಳು ಕೂಡ ಈ ವಸ್ತುಗಳಿಂದಲೇ ಆಗಿವೆ. ದೇಹವು ಹೇಗೆ ಸ್ಕೂಲ ಭೂತಗಳಿಂದ ಆಗಿದ್ದು ಪ್ರಾಣವನ್ನು ಸ್ಕೂಲಶಕ್ತಿಗಳನ್ನಾಗಿ ಪರಿವರ್ತಿಸುತ್ತದೆಯೋ ಹಾಗೆಯೇ ಇಂದ್ರಿಯಗಳು ಆಕಾಶ, ವಾಯು, ತೇಜಸ್ಸು ಮುಂತಾದ ಸೂಕ್ಷ್ಮ ಭೂತಗಳಿಂದ ಆಗಿದ್ದು ಪ್ರಾಣವನ್ನು ಸೂಕ್ಷ್ಮ ಗ್ರಹಣ ಶಕ್ತಿಯಾಗಿ ಪರಿವರ್ತಿಸುತ್ತದೆ. ಪಂಚೇಂದ್ರಿಯಗಳು, ಪ್ರಾಣಕ್ರಿಯೆಗಳು, ಮನಸ್ಸು, ಬುದ್ದಿ ಇವೆಲ್ಲ ಸೇರಿ ಮನುಷ್ಯನ ಲಿಂಗಶರೀರ ಅಥವಾ ಸೂಕ್ಷ್ಮಶರೀರವಾಗುವುದು. ಲಿಂಗಶರೀರಕ್ಕೆ ನಿಜವಾದ ರೂಪವಿದೆ; ಏಕೆಂದರೆ ಭೌತಿಕವಾದ ಪ್ರತಿಯೊಂದಕ್ಕೂ ಒಂದು ರೂಪ ಬೇಕೇ ಬೇಕು.</p>
		<p>ಇಂಗ್ಲಿಷಿನ mind ಎಂಬ ಪದವನ್ನು ಮನಸ್ಸು ಎಂದು ಕರೆಯಬಹುದು. ಮನಸ್ಸು ಎಂದರೆ ವೃತ್ತಿರೂಪದಲ್ಲಿರುವ ಚಿತ್ರ. ಸರೋವರಕ್ಕೆ ನೀವು ಒಂದು ಕಲ್ಲನ್ನು ಎಸೆದರೆ ಮೊದಲು ಅಲ್ಲಿ ಸ್ಪಂದನಗಳೇಳುವುವು. ಅನಂತರ ಪ್ರತಿರೋಧವಿರುತ್ತದೆ. ಮೊದಲು ನೀರು ಸ್ಪಂದಿಸುವುದು, ಅನಂತರ ಕಲ್ಲಿಗೆ ವಿರೋಧವಾಗಿ ಪ್ರತಿಕ್ರಿಯೆಯನ್ನು ವ್ಯಕ್ತಪಡಿಸುವುದು. ಇದರಂತೆಯೇ ಚಿತ್ರಕ್ಕೆ ಯಾವುದಾದರೊಂದು ಹೊಸ ವಿಷಯ ಬಂದರೆ ಮೊದಲು ಅದು ಸ್ಪಂದಿಸುವುದು. ಇದೇ ಮನಸ್ಸು. ಅನಂತರ ಮನಸ್ಸು ಈ ಸಂಸ್ಕಾರವನ್ನು ಇನ್ನೂ ಮುಂದೆ ಒಯ್ದು, ನಿಶ್ಚಯಾತ್ಮಕ ಶಕ್ತಿಯಾದ ಬುದ್ದಿಯ ಮುಂದೆ ಇಡುತ್ತದೆ. ಆಗ ಆ ಬುದ್ದಿಯು ಪ್ರತಿಕ್ರಿಯಿಸುತ್ತದೆ. ಬುದ್ದಿಯ ಹಿಂದೆ ಅಹಂಕಾರವಿದೆ; ಇದೇ 'ನಾನು'' ಎಂಬ ಅರಿವು ಅಹಂಕಾರದ ಹಿಂದೆಯೇ ಮಹತ್ ಇರುವುದು. ಇದೇ ಪ್ರಕೃತಿಯ ಶ್ರೇಷ್ಠ ಆವಿರ್ಭಾವ, ಪ್ರತಿಯೊಂದೂ ಅದರ ಹಿಂದಿನ ಪರಿಣಾಮ, ಸರೋವರದ ಉದಾಹರಣೆಯಲ್ಲಿ ಅದಕ್ಕೆ ಬೀಳುವ ಪ್ರತಿಯೊಂದು ಆಘಾತವೂ ಹೊರಗಿನಿಂದ ಬರುವುದು: ಆದರೆ ಮನಸ್ಸಿಗೆ ಆಘಾತ ಹೊರಗಿನಿಂದ ಬೇಕಾದರೂ ಬರಬಹುದು, ಒಳಗಿನಿಂದ ಬೇಕಾದರೂ ಬರಬಹುದು. ಮಹತ್ತಿನ ಹಿಂದೆ ಪುರುಷನಿರುವನು, ಇವನೇ ಆತ್ಮ. ಅವನು ಪರಿಶುದ್ಧ, ಪರಿಪೂರ್ಣ, ಅವನೇ ನಿಜವಾಗಿಯೂ ದೃಕ್ ಈ ಬದಲಾವಣೆಯೆಲ್ಲ ಇರುವುದು ಅವನಿಗಾಗಿ,</p>
		<p>ಮನುಷ್ಯನು ಈ ವಿಕಾರಗಳನ್ನೆಲ್ಲಾ ನೋಡುತ್ತಿರುವನು. ಅವನೆಂದಿಗೂ ಅಶುದ್ಧನಲ್ಲ. ಆದರೆ ಅಭ್ಯಾಸದಿಂದ ಅಶುದ್ದನಾದಂತೆ ತೋರುವನು. ಒಂದು ಸ್ಪಟಿಕಮಣಿಯ ಹಿಂದೆ ಕೆಂಪು ಅಥವಾ ನೀಲಿ ಹೂವನ್ನು ತಂದಂತೆ. ಸ್ಪಟಿಕದ ಮೂಲಕ ಅದರ ಬಣ್ಣ ಪ್ರತಿಬಿಂಬಿತವಾದರೂ ಸ್ಪಟಿಕವು ಶುದ್ಧವಾಗಿಯೇ ಇರುತ್ತದೆ. ದೋಷವೂ ಬರುವುದಿಲ್ಲ. ಹಲವು ಆತ್ಮಗಳಿವೆ ಎಂದು ಇಟ್ಟುಕೊಳ್ಳೋಣ. ಪ್ರತಿಯೊಂದು ಆತ್ಮವೂ ಪೂರ್ಣವಾಗಿದೆ, ಪರಿಶುದ್ಧವಾಗಿದೆ. ಹಲವು ಬಗೆಯ ಸೂಲ ಸೂಕ್ಷ್ಮ ಮಾಲಿನ್ಯಗಳು ಅದರ ಮೇಲೆ ಕವಿದು ಅದನ್ನು ಹಲವು ಬಣ್ಣದಿಂದ ಕೂಡಿರುವಂತೆ ಮಾಡುವುದು. ಪ್ರಕೃತಿ ಇದನ್ನೆಲ್ಲ ಏತಕ್ಕೆ ಮಾಡುವುದು?</p>
		<p>ಆತ್ಮವಿಕಾಸಕ್ಕೆ ಪ್ರಕೃತಿ ಈ ಬದಲಾವಣೆಯನ್ನು ಹೊಂದುತ್ತಿದೆ. ಈ ಸೃಷ್ಟಿಯೆಲ್ಲ ಜೀವಿಯ ಉದ್ದಾರಕ್ಕೆ, ಜೀವಿ ಮುಕ್ತವಾಗಲಿ ಎಂಬುದಕ್ಕೆ, ವಿಶ್ವವೆಂಬ ಬೃಹದ್ಗ್ರಂಥವು ಮನುಷ್ಯನು ತನ್ನನ್ನು ಓದಲಿ ಎಂದು ಅವನೆದುರಿಗೆ ತೆರೆದಿದೆ. ಕ್ರಮೇಣ ಜೀವಿಯು ತಾನು ಸರ್ವಜ್ಞ, ಸರ್ವಶಕ್ತ ಎಂಬುದನ್ನು ಅರಿಯುವನು. ನಮ್ಮ ಕೆಲವು ಶ್ರೇಷ್ಠ ಮನಶ್ಯಾಸ್ತ್ರಜ್ಞರು ನೀವು ನಂಬುವಂತಹ ದೇವರನ್ನು ನಂಬುವುದಿಲ್ಲವೆಂಬುದನ್ನು ಇಲ್ಲಿ ಹೇಳಬೇಕಾಗಿದೆ. ನಮ್ಮ ಮನಶಾಸ್ತ್ರದ ಪಿತಾಮಹನಂತಿರುವ ಕಪಿಲ, ದೇವರನ್ನು ಒಪ್ಪಿಕೊಳ್ಳುವುದೇ ಇಲ್ಲ. ಸಗುಣ ಈಶ್ವರ ಅನಾವಶ್ಯಕ, ಸೃಷ್ಟಿಯ ಕೆಲಸವನ್ನು ನೋಡಿಕೊಳ್ಳುವುದಕ್ಕೆ ಪ್ರಕೃತಿಯೇ ಸಾಕು ಎನ್ನುತ್ತಾನೆ. ಯಾವುದನ್ನು ರಚನಾವಾದ (Design Theory) ಎನ್ನುವರೋ ಅದನ್ನು ಇವನು ಅಲ್ಲಗಳೆಯುವನು. ಇದರಷ್ಟು ಬಾಲಬುದ್ದಿಯ ಸಿದ್ದಾಂತ ಎಂದೂ ಇರಲಿಲ್ಲ ಎನ್ನುವನು. ಆದರೆ ಅವನು ಒಂದು ಬಗೆಯ ವಿಚಿತ್ರ ದೇವರನ್ನು ಒಪ್ಪಿಕೊಳ್ಳುವನು. ಅವನ ಪ್ರಕಾರ ನಾವೆಲ್ಲ ಮುಕ್ತರಾಗುವುದಕ್ಕೆ ಪ್ರಯತ್ನಿಸುತ್ತಿರುವೆವು. ನಾವು ಮುಕ್ತರಾದಾಗ ಪ್ರಕೃತಿಲಯ ರಾಗುವೆವು ಮತ್ತು ಮತ್ತೊಂದು ಕಲ್ಪದ ಆದಿಯಲ್ಲಿ ಆ ಕಲ್ಪಕ್ಕೆ ಒಡೆಯರಾಗುವುದಕ್ಕೆ ಬರುವೆವು. ಆಗ ನಾವು ಸರ್ವಜ್ಞನೂ ಸರ್ವಶಕ್ತನೂ ಆದ ಜೀವಿಯಾಗಿ ಬರುವೆವು. ಈ ದೃಷ್ಟಿಯಲ್ಲಿ ನಮ್ಮನ್ನು ದೇವರು ಎಂದು ಬೇಕಾದರೆ ಹೇಳಿಕೊಳ್ಳಬಹುದು. ನಾನು ನೀವು ಮತ್ತು ಇನ್ನೂ ಕೆಳಗೆ ಇರುವವರು ಯಾವುದಾದರೂ ಕಲ್ಪದಲ್ಲಿ ದೇವರಾಗಬಹುದು. ಆದರೆ ಇವರೆಲ್ಲ ತಾತ್ಕಾಲಿಕ. ಆದರೆ ಸನಾತನವಾಗಿರುವ, ಸರ್ವದಾ ಸರ್ವಶಕ್ತನಾಗಿ ಸರ್ವೆಶ್ವರನಾಗಿರುವ ದೇವರು ಸಾಧ್ಯವಿಲ್ಲ ಎನ್ನುವರು. ಅಂತಹ ದೇವರಿದ್ದರೆ ಈ ತೊಂದರೆ ಬರುವುದು. ಅವನು ಬದ್ದನಾಗಿರಬೇಕು ಇಲ್ಲವೆ ಮುಕ್ತನಾಗಿರಬೇಕು. ನಿತ್ಯಮುಕ್ತನಾದ ದೇವರು ಸೃಷ್ಟಿಸಲಾರ. ಸೃಷ್ಟಿಯ ಆವಶ್ಯಕತೆಯೆ ಅವನಿಗಿರುವುದಿಲ್ಲ. ಅವನು ಬದ್ಧನಾಗಿದ್ದರೆ ಸೃಷ್ಟಿಸುತ್ತಿರಲಿಲ್ಲ. ಏಕೆಂದರೆ ಅವನಿಗೆ ಅದು ಆಗುತ್ತಿರಲಿಲ್ಲ, ಅದಕ್ಕೆ ಅವನಿಗೆ ಶಕ್ತಿ ಇರುತ್ತಿರಲಿಲ್ಲ. ಎರಡು ದೃಷ್ಟಿಯಿಂದಲೂ ಸರ್ವಜ್ಞನಾದ ಸರ್ವಶಕ್ತನಾದ ದೇವರು ಅಥವಾ ಈಶ್ವರ ಇರುವುದಕ್ಕೆ ಸಾಧ್ಯವಾಗುತ್ತಿರಲಿಲ್ಲ. ನಮ್ಮ ಶಾಸ್ತ್ರದಲ್ಲಿ ಎಲ್ಲಿ ದೇವರು ಎಂಬ ಪದವನ್ನು ಉಪಯೋಗಿಸುವರೋ ಅಲ್ಲೆಲ್ಲ ಈ ಪ್ರಕೃತಿಲಯರನ್ನು ಎಂದರೆ ಮುಕ್ತರಾಗಿರುವ ಮಾನವರನ್ನು ಉದ್ದೇಶಿಸುವರು ಎನ್ನುವರು.</p>
		<p>ಕಪಿಲನು ಎಲ್ಲ ಆತ್ಮಗಳ ಒಂದು ಐಕ್ಯತೆಯನ್ನು ನಂಬುವುದಿಲ್ಲ. ಇಲ್ಲಿಯವರೆಗೆ ಅವನ ವಿಶ್ಲೇಷಣೆ ಅದ್ಭುತವಾಗಿದೆ. ಭಾರತದ ಆಲೋಚನಾಪರರ ಮೂಲ ಪುರುಷ ಇವನೆ. ಬೌದ್ಧ ಧರ್ಮ ಮತ್ತು ಇತರ ಸಿದ್ದಾಂತಗಳು ಇವನ ಭಾವನೆಯ ಪರಿಣಾಮ.</p>
		<p>ಕಪಿಲನ ಮನಶ್ಯಾಸ್ತ್ರದ ಪ್ರಕಾರ ಪ್ರತಿಯೊಬ್ಬ ಜೀವರೂ ತಮ್ಮ ಆಜನ್ಮಸಿದ್ದ ಹಕ್ಕಾದ ಸರ್ವಶಕ್ತಿತ್ವ ಮತ್ತು ಸರ್ವಜ್ಞತೆಯನ್ನು ಪಡೆದು ಸ್ವತಂತ್ರರಾಗಬಹುದು. ಈ ಬಂಧನ ಹೇಗೆ ಬಂತು ಎಂಬ ಪ್ರಶ್ನೆ ಉದ್ಭವಿಸುವುದು. ಕಪಿಲನು ಇದನ್ನು ಅನಾದಿ ಎನ್ನುವನು. ಇದಕ್ಕೆ ಆದಿ ಇಲ್ಲದೆ ಇದ್ದರೆ ಅಂತ್ಯವೂ ಇಲ್ಲ. ನಾವೆಂದಿಗೂ</p>
		<p>ಮುಕ್ತರಾಗಲಾರವು. ಕಪಿಲನ ಪ್ರಕಾರ ಬಂಧನಕ್ಕೆ ಆದಿ ಇಲ್ಲದೆ ಇದ್ದರೂ, ಆತ್ಮನಿಗಿರುವಂತೆ ಅದಕ್ಕೆ ಏಕಪ್ರಕಾರವಾದ ಲಕ್ಷಣವಿಲ್ಲ. ಪ್ರಕೃತಿಗೆ (ಬಂಧನದ ಕಾರಣಕ್ಕೆ) ಆದಿ ಅಂತ್ಯಗಳಿಲ್ಲ ಎಂದರೆ ಆತ್ಮನ ಆದಿ ಅಂತ್ಯ ರಹಿತವಾದುದು ಎಂಬ ಅರ್ಥದಲ್ಲಲ್ಲ. ಏಕೆಂದರೆ ಪ್ರಕೃತಿಗೆ ಒಂದು ವ್ಯಕ್ತಿತ್ವವಿಲ್ಲ. ಪ್ರತಿಕ್ಷಣವೂ ಹೊಸ ನೀರು ಬರುತ್ತಿರುವ ನದಿಯಂತೆ ಅದು. ಆದರೆ ನದಿ ಎಂಬುದಕ್ಕೆ ಏಕಪ್ರಕಾರವಾದ ಒಂದು ಮೊತ್ತವಿಲ್ಲ. ಪ್ರಕೃತಿಯಲ್ಲಿ ಪ್ರತಿಯೊಂದು ಬದಲಾಗುತ್ತಿರುತ್ತದೆ. ಆತ್ಮವು ಎಂದೂ ಬದಲಾಗುವುದಿಲ್ಲ. ಪ್ರಕೃತಿ ಯಾವಾಗಲೂ ಬದಲಾಯಿಸುತ್ತಿರುವುದರಿಂದ ಆತ್ಮವು ಬಂಧನದಿಂದ ಪಾರಾಗಲು ಸಾಧ್ಯ.</p>
		<p>ಇಡೀ ವಿಶ್ವವು, ಅದರ ಒಂದು ಅಂಶ ಹೇಗೆ ರಚನೆಯಾಗಿದೆಯೋ ಅದೇ ಕ್ರಮದ ಮೇಲೆ ಆಗಿದೆ. ನನಗೆ ಒಂದು ಮನಸ್ಸು ಇರುವಂತೆ ಒಂದು ವಿಶ್ವ ಮನಸ್ಸಿದೆ. ವ್ಯಷ್ಟಿಯಂತೆಯೆ ಸಮಷ್ಟಿ. ಒಂದು ವಿಶ್ವ ಸೂಲದೇಹವಿದೆ, ಅದರ ಹಿಂದೆ ವಿಶ್ವ ಸೂಕ್ಷ್ಮದೇಹವಿದೆ, ಅದರ ಹಿಂದೆ ಒಂದು ವಿಶ್ವ ಅಹಂಕಾರ ಅಥವಾ ಚೇತನವಿದೆ, ಅದರ ಹಿಂದೆ ವಿಶ್ವ ಮಹತ್ತಿದೆ. ಇವೆಲ್ಲ ಪ್ರಕೃತಿಯಲ್ಲಿವೆ, ಅದರ ಆವಿರ್ಭಾವದಲ್ಲಿವೆ, ಅದರ ಹೊರಗೆ ಇಲ್ಲ.</p>
		<p>ನಮಗೆ ತಂದೆತಾಯಿಗಳಿಂದ ಬಂದ ಸೂಲದೇಹವಿದೆ. ಜೊತೆಗೆ ನಮ್ಮ ಅಹಂಕಾರವಿದೆ. ಖಂಡಿತವಾದ ಆನುವಂಶಿಕತೆಯು ನಮ್ಮ ದೇಹ ಮಾತಾಪಿತೃಗಳ ದೇಹದ ಅಂಶ, ನನ್ನ ಚಿತ್ರ ಮತ್ತು ಅಹಂಕಾರ ಕೂಡ ಅವರ ಚಿತ್ತ ಅಹಂಕಾರಗಳ ಅಂಶ ಎಂದು ಸಾರುವುದು. ನಮ್ಮ ತಾಯಿತಂದೆಗಳಿಂದ ಬಂದ ಭಾಗಕ್ಕೆ ವಿಶ್ವಪ್ರಜ್ಞೆಯಿಂದ ನಾವು ಹೀರಿದ ಭಾಗವನ್ನು ಸೇರಿಸಬಹುದು. ನಮಗೆ ಬೇಕಾದುದನ್ನು ಹೀರಲು ಅನಂತ ಪ್ರಜ್ಞೆಯ ಆಗರವಿದೆ, ಅದರಿಂದ ನಾವು ಪ್ರತಿಕ್ಷಣವೂ ನಮಗೆ ಬೇಕಾದುದನ್ನು ಸೆಳೆದುಕೊಳ್ಳುತ್ತಿರುವೆವು. ವಿಶ್ವದಲ್ಲಿ ಮಾನಸಿಕ ಶಕ್ತಿಯ ಅನಂತ ಆಗರವಿದೆ. ಅದರಿಂದ ನಾವು ನಮಗೆ ಬೇಕಾದುದನ್ನು ಪ್ರತಿಕ್ಷಣವೂ ಸೆಳೆದುಕೊಳ್ಳುತ್ತಿರುವೆವು. ಆದರೆ ಬೀಜ ಮಾತಾಪಿತೃಗಳಿಂದ ಬರಬೇಕು. ನಮ್ಮ ಸಿದ್ಧಾಂತದಲ್ಲಿ ಆನುವಂಶಿಕತೆ ಮತ್ತು ಪುನರ್ಜನ್ಮ ಎರಡೂ ಇವೆ. ಆನುವಂಶಿಕ ಸಿದ್ಧಾಂತದ ಪ್ರಕಾರ ಪುನರ್ಜನ್ಮ ಪಡೆಯುವ ಜೀವವು ತಂದೆತಾಯಿಗಳಿಂದ ತನಗೆ ದೇಹೋತ್ಪತ್ತಿಗೆ ಅಗತ್ಯವಾದ ಸಾಮಗ್ರಿಗಳನ್ನು ಪಡೆಯುತ್ತದೆ.</p>
		<p>ಕೆಲವು ಐರೋಪ್ಯ ತತ್ತ್ವಶಾಸ್ತ್ರಜ್ಞರು ನಾನಿರುವುದರಿಂದ ಪ್ರಪಂಚವಿದೆ, ನಾನಿಲ್ಲದೆ ಇದ್ದರೆ ಪ್ರಪಂಚವಿಲ್ಲ ಎಂದು ಸಾರುವರು. ಕೆಲವು ವೇಳೆ ಹೀಗೆ ಹೇಳುವರು: ಪ್ರಪಂಚದ ಜನರೆಲ್ಲ ಸತ್ತುಹೋಗಿ, ವಿಷಯ ವಸ್ತುಗಳನ್ನು ಗ್ರಹಿಸುವ ಮತ್ತು ಆಲೋಚಿಸುವ ಪ್ರಾಣಿಗಳಿಲ್ಲದೆ ಇದ್ದರೆ, ಈ ಆವಿರ್ಭಾವವೆಲ್ಲ ಮಾಯವಾಗುವುದು. ಆದರೆ ಐರೋಪ್ಯ ದಾರ್ಶನಿಕರಿಗೆ ತತ್ಯ ಗೊತ್ತಿದ್ದರೂ ಅದರ ಮನಶ್ಯಾಸ್ತ್ರ ಗೊತ್ತಿಲ್ಲ. ಆಧುನಿಕ ತತ್ತ್ವಶಾಸ್ತ್ರಕ್ಕೆ ಅದೆಲೆ ಸ್ವಲ್ಪ ಹೊಳೆದಿದೆ. ಸಾಂಖ್ಯರ ದೃಷ್ಟಿಯಿಂದ ನೋಡಿದಾಗ ಇದನ್ನು ತಿಳಿದುಕೊಳ್ಳುವುದು ಸುಲಭ.</p>
		<p>ಸಾ೦ಖ್ಯದರ್ಶನದ ಪ್ರಕಾರ ನನ್ನ ಮನಸ್ಸಿನ ಅ೦ಶ ಇಲ್ಲದೆ ಇದ್ದರೆ ಯಾವ ವಸ್ತುವೂ ಇರಲಾರದು. ಮೇಜಿನ ನಿಜಸ್ಥಿತಿ ನನಗೆ ಗೊತ್ತಿಲ್ಲ. ಅದರ ಒಂದು ಭಾವನೆ ಕಣ್ಣಿಗೆ ಬೀಳುವುದು. ಅನಂತರ ಅದಕ್ಕೆ ಸಂಬಂಧಪಟ್ಟ ಇಂದ್ರಿಯ ಕೇಂದ್ರಕ್ಕೆ ಹೋಗುವುದು. ಅಲ್ಲಿಂದ ಮನಸ್ಸಿಗೆ ತಾಕುವುದು. ಅಲ್ಲಿ ಪ್ರತಿಕ್ರಿಯೆಯಾಗುವುದು. ಈ ಪ್ರತಿಕ್ರಿಯೆಯೇ ಮೇಜು, ಸರೋವರಕ್ಕೆ ಒಂದು ಕಲ್ಲನ್ನು ಎಸೆದಂತೆ ಇದು. ಸರೋವರ ಕಲ್ಲಿನ ಸುತ್ತಲೂ ಒಂದು ಅಲೆಯನ್ನು ಎಬ್ಬಿಸುವುದು. ನಮಗೆ ತಿಳಿದಿರುವುದು ಈ ಅಲೆ ಮಾತ್ರ. ಹೊರಗೆ ಏನು ಇದೆಯೊ ಅದು ಯಾರಿಗೂ ಗೊತ್ತಿಲ್ಲ. ನಾನು ಅದನ್ನು ತಿಳಿಯಲೆತ್ನಿಸಿದಾಗ ಅದು ನಾನು ಒದಗಿಸುವ ವಸ್ತುವೇ ಆಗುತ್ತದೆ. ನಾನು ನನ್ನ ಮನಸ್ಸಿನಿಂದ ಕಣ್ಣಿಗೆ ವಿಷಯವನ್ನು ಒದಗಿಸುವೆನು. ಹೊರಗೆ ಏನೋ ಒಂದು ವಸ್ತುವಿದೆ. ಅದು ಕೇವಲ ನಿಮಿತ್ತ ಮಾತ್ರ, ಸಲಹೆಮಾತ್ರ. ಆ ಸಲಹೆಯ ಮೇಲೆ ನನ್ನ ಮನಸ್ಸನ್ನು ಆರೋಪ ಮಾಡುವೆನು. ಅದು ನನಗೆ ಈಗ ಕಾಣುವ ರೂಪವನ್ನು ಪಡೆಯುವುದು. ನಾವೆಲ್ಲ ಹೇಗೆ ಒಂದೇ ವಸ್ತುವನ್ನು ನೋಡುವೆವು? ನಮಗೆಲ್ಲಾ ವಿಶ್ವಮನಸ್ಸಿನ ಸಮಾನ ಅಂಶಗಳಿವೆ. ಯಾರಿಗೆ ಒಂದೇ ಸಮನಾದ ಮನಸ್ಸು ಇದೆಯೋ ಅವರು ಒಂದೇ ಸಮನಾದ ವಸ್ತುಗಳನ್ನು ನೋಡುವರು. ಯಾರಿಗೆ ಇಲ್ಲವೊ ಅವರು ನೋಡುವುದಿಲ್ಲ.</p>
	</section>
	<section class="level1 unnumbered" epub:type="chapter" role="doc-chapter" id="id-013">
		<h1 class="level1-title" epub:type="title">ಸಾಂಖ್ಯ ತತ್ಯ - ಒಂದು ಅಧ್ಯಯನ <sup><a epub:type="noteref" href="999-aside.xhtml#id-001-30">*</a></sup></h1>
		<p> ಸಾಂಖ್ಯರು ಪ್ರಕೃತಿಯನ್ನು ಅವ್ಯಕ್ತ ಎನ್ನುವರು. ಅಲ್ಲಿ ವಸ್ತುಗಳೆಲ್ಲ ಸಂಪೂರ್ಣ ಸಮತ್ವದಲ್ಲಿರುವುವು. ಸಂಪೂರ್ಣ ಸಮತ್ವದಲ್ಲಿ ಯಾವ ವಿಧವಾದ ಚಲನೆಗೂ ಅವಕಾಶವಿಲ್ಲವೆನ್ನುವುದು ಇದರಿಂದ ಸ್ವಾಭಾವಿಕವಾಗಿ ಗೊತ್ತಾಗುವುದು. ಮೂಲಸ್ಥಿತಿಯಲ್ಲಿ, ಸೃಷ್ಟಿಯಾಗುವುದಕ್ಕಿಂತ ಮುಂಚೆ, ಯಾವ ಚಲನೆಯೂ ಇಲ್ಲದೆ ಇರುವಾಗ, ಎಲ್ಲ ಸಮತ್ವದಲ್ಲಿರುವಾಗ ಈ ಪ್ರಕೃತಿ ಅವಿನಾಶವಾಗಿತ್ತು. ಏಕೆಂದರೆ ಕ್ಷಯ ಅಥವಾ ಮರಣ ಬದಲಾವಣೆಯಿಂದ ಮತ್ತು ಸಮತ್ವನಾಶದಿಂದ ಮಾತ್ರ ಬರುವುದು. ಸಾಂಖ್ಯರ ಪ್ರಕಾರ ಕಣಗಳ ಮೂಲವಸ್ತುಗಳಲ್ಲ. ಈ ಸೃಷ್ಟಿಯು ಕಣಗಳಿಂದ ಬರುವುದಿಲ್ಲ. ಅವು ಎರಡನೆಯ ಅಥವಾ ಮೂರನೆಯ ಸ್ಥಿತಿಗಳು, ಮೂಲವಸ್ತುವು ಕಣಗಳಾಗಿ ಸೇರಿ ಸ್ಕೂಲಸ್ಕೂಲವಾಗಿ ದೊಡ್ಡದೊಡ್ಡದಾಗುವುದು. ಆಧುನಿಕ ಸಂಶೋಧನೆಯೂ ಇದನ್ನೇ ಅನುಮೋದಿಸುವಂತೆ ತೋರುವುದು. ಉದಾಹರಣೆಗೆ ಆಧುನಿಕ ಈಥರ್ ಸಿದ್ದಾಂತವಿದೆ; ಈಥರ್ ಎಂದರೆ ಕಣಗಳ ಸಮೂಹ ಎಂದು ಹೇಳಿದರೆ ಅದು ಸಮಸ್ಯೆಗೆ ಪರಿಹಾರವಾಗುವುದಿಲ್ಲ. ಇದನ್ನು ಸ್ಪಷ್ಟಪಡಿಸಬೇಕಾದರೆ, ಗಾಳಿ ಕಣಗಳಿಂದಾಗಿದೆ, ಈಥರ್‌ ಎಲ್ಲಾ ಕಡೆಯೂ ಇದೆ - ಸರ್ವವ್ಯಾಪಿಯಾಗಿ ಹಾಸು ಹೊಕ್ಕಾಗಿದೆ ಮತ್ತು ಗಾಳಿಯ ಕಣಗಳು ಈಥರ್‌ನಲ್ಲಿ ತೇಲುತ್ತಿವೆ ಎನ್ನಬೇಕು. ಈಥರ್ ಕಣಗಳಿಂದಾಗಿದ್ದ ಎರಡು ಈಥರ್ ಕಣಗಳ ಮಧ್ಯೆಯೂ ಅಂತರವಿರುತ್ತದೆ. ಇದನ್ನು ಯಾವುದು ಆವರಿಸುವುದು? ಇದಕ್ಕಿಂತಲೂ ಸೂಕ್ಷ್ಮವಾದ ಈಥರ್ ಕಣಗಳಿಂದ ಇದು ಕೂಡಿರುತ್ತದೆ ಎಂದರೆ, ಅಲ್ಲಿಯೂ ಎರಡು ಸೂಕ್ಷ್ಮ ಈಥರ್ ಕಣಗಳ ಮಧ್ಯೆ ಜಾಗವಿರುತ್ತದೆ. ಅದನ್ನು ಯಾವುದು ಆವರಿಸುವುದು ಎಂಬ ಪ್ರಶ್ನೆ ಏಳುವುದು. ಹೀಗೆಯೇ ಅಂತ್ಯವಿಲ್ಲದೆ ಹಿಂದೆ ಹಿಂದಕ್ಕೆ ಹೋಗುತ್ತಿರುತ್ತದೆ. ಇದು ಅನವಸ್ಲಾ ದೋಷವಾಗುವುದು (regresses ad infinitum), ಕಣ ಸಿದ್ದಾಂತವೇ ಕೊನೆ ಆಗಿರಲಾರದು. ಸಾಂಖ್ಯ ಸಿದ್ದಾಂತದ ಪ್ರಕಾರ ಪ್ರಕೃತಿ ಸರ್ವವ್ಯಾಪಿಯಾಗಿದೆ. ಪ್ರತಿಯೊಂದರ ಕಾರಣವೂ ಈ ಅಖಂಡ ಪ್ರಕೃತಿಯಲ್ಲಿ ಐಕ್ಯವಾಗಿದೆ. ಕಾರಣ ಎಂದರೆ ಅರ್ಥವೇನು? ವ್ಯಕ್ತಕ್ಕಿಂತ ಹಿಂದೆ ಇರುವ ಸೂಕ್ಷ್ಮಸ್ಥಿತಿ, ಅವ್ಯಕ್ತಸ್ಥಿತಿ. ನಾಶವೆಂದರೇನು? ಕಾರಣಕ್ಕೆ ಹಿಂತೆರಳುವುದು. ನಿಮ್ಮ ಹತ್ತಿರ ಒಂದು ಮಡಕೆ ಇದ್ದರೆ ನೀವು ಅದಕ್ಕೆ ಏಟು ಕೊಟ್ಟರೆ ಅದು ಒಡೆದು ಹೋಗುವುದು. ಕಾರ್ಯವು ತನ್ನ ಮೂಲಸ್ವಭಾವಕ್ಕೆ ಹಿಂತಿರುಗುವುದು ಎಂದು ಅರ್ಥ. ಯಾವ ವಸ್ತುವಿನಿಂದ ಮಡಕೆ ಆಗಿದೆಯೊ ಅದು ಮೂಲಸ್ಥಿತಿಗೆ ಹಿಂತಿರುಗುವುದು. ನಾಶವೆಂದರೆ ಇದಲ್ಲದೆ ಬೇರೆ ಯಾವ ಅರ್ಥವನ್ನು ಹೇಳಿದರೂ ಅದು ಅಸಂಬದ್ದವಾಗುತ್ತದೆ. ಆಧುನಿಕ ಭೌತಶಾಸ್ತ್ರದ ಪ್ರಕಾರ ಇದನ್ನು ಬೇಕಾದರೆ ತೋರಿಸಬಹುದು. ನಾಶ ಎಂದರೆ ಬಹಳ ಹಿಂದೆ ಕಪಿಲ ಹೇಳಿದಂತೆ ಕಾರಣಕ್ಕೆ ಹಿಂತಿರುಗುವುದು, ನಾಶವೆಂದರೆ ಹಿಂದಿನ ಸೂಕ್ಷ್ಮಸ್ಥಿತಿಗೆ ಹಿಂತಿರುಗುವುದು ಎಂದಷ್ಟೇ ಅರ್ಥ. ವಸ್ತು ಅವಿನಾಶಿ ಎಂಬುದನ್ನು ವೈಜ್ಞಾನಿಕ ಪ್ರಯೋಗಶಾಲೆಯಲ್ಲಿ ತೋರಿಸಬಹುದು. ಇದು ನಿಮಗೆ ಗೊತ್ತಿದೆ. ನಮಗೆ ಇಷ್ಟೊಂದು ವಿಷಯ ತಿಳಿದಿರುವ</p>
		<p>ಈಗಿನ ಕಾಲದಲ್ಲಿ, ಆತ್ಮ ಸರ್ವನಾಶವಾಗಿ ಹೋಗುವುದು (ಇಲ್ಲದೆ ಹೋಗುವುದು) ಎಂದರೆ, ಹಾಗೆ ಹೇಳುವವನು ನಗೆಗೀಡಾಗುವನು. ಅವಿದ್ಯಾವಂತರು, ಮೂಢರು, ಇಂತಹ ಸಿದ್ಧಾಂತಗಳನ್ನು ಮಂಡಿಸುವರು. ಆಧುನಿಕ ವಿಜ್ಞಾನವು ಹಿಂದಿನ ತತ್ತ್ವಶಾಸ್ತ್ರಗಳು ಏನನ್ನು ಹೇಳುವುವೊ ಅದನ್ನು ಅನುಮೋದಿಸುತ್ತಿರುವುದು ಆಶ್ಚದ್ಯವೇ ಸರಿ. ಇದೇ ಸರಿ, ಸತ್ಯಕ್ಕೆ ಇದೇ ಪ್ರಮಾಣ. ಮನಸ್ಸನ್ನು ಮೂಲ ವಸ್ತುವಾಗಿ ತೆಗೆದುಕೊಂಡು ಅವರು ಅನ್ವೇಷಣೆ ಪ್ರಾರಂಭಿಸಿದರು. ಈ ವಿಶ್ವದ ಮನೋವಿಭಾಗವನ್ನು ವಿಶ್ಲೇಷಣೆ ಮಾಡಿ ಕೆಲವು ನಿರ್ಣಯಗಳಿಗೆ ಬಂದರು. ನಾವು ಇಂದು ಭೌತಿಕಭಾಗವನ್ನು ವಿಶ್ಲೇಷಣೆ ಮಾಡಿದರೂ ಅದೇ ಸಿದ್ಧಾಂತಕ್ಕೆ ಬರಬೇಕು, ಏಕೆಂದರೆ ಎರಡೂ ಒಂದೇ ಕೇಂದ್ರಕ್ಕೆ ಒಯ್ಯಬೇಕು. ಈ ವಿಶ್ವದಲ್ಲಿ ಪ್ರಕೃತಿಯ ಪ್ರಥಮ ಆವಿರ್ಭಾವವೇ ಸಾಂಖ್ಯರು ಹೇಳುವ “ಮಹತ್'' ಎಂಬುದನ್ನು ನೆನಪಿನಲ್ಲಿಟ್ಟಿರಬೇಕು. ಇದಕ್ಕೆ ಪ್ರಜ್ಞೆ, ಮಹತ್ತತ್ಯ ಎಂಬ ಪದಶಃ ಅರ್ಥಕೊಡಬಹುದು. ಪ್ರಕೃತಿಯ ಪ್ರಥಮ ಆವಿರ್ಭಾವವೇ ಈ ಮಹತ್, ಇದನ್ನು ನಾನು ಚೇತನ ಎಂದು ಕರೆಯುವುದಿಲ್ಲ, ಇದು ತಪ್ಪಾಗುವುದು. ಚೇತನ ಮಹತ್ತಿನ ಒಂದು ಭಾಗ ಅಷ್ಟೆ, ಮಹತ್ತು ಸರ್ವವ್ಯಾಪಿ. ಇದು ನಮ್ಮ ಮನಸ್ಸಿನ, ಅಪ್ರಜ್ಞೆ ಮತ್ತು ಪ್ರಜ್ಞಾತೀತಸ್ಥಿತಿ ಎಲ್ಲಕ್ಕೂ ಅನ್ವಯಿಸುವುದು, ಪ್ರಜ್ಞೆಯ ಯಾವುದೇ ಒಂದು ಸ್ಥಿತಿಯನ್ನು ತೆಗೆದುಕೊಂಡು ಅದನ್ನು ಮಹತ್ತಿಗೆ ಅನ್ವಯಿಸಿದರೆ ಅದು ಸಾಕಾಗುವುದಿಲ್ಲ. ಉದಾಹರಣೆಗೆ ಪ್ರಕೃತಿಯಲ್ಲಿ ನಿಮ್ಮ ಕಣ್ಣ ಮುಂದೆ ಕೆಲವು ಬದಲಾವಣೆಗಳಾಗುತ್ತಿರುವುದನ್ನು ನೀವು ನೋಡಬಹುದು, ತಿಳಿದುಕೊಳ್ಳಬಹುದು. ಆದರೆ ಮತ್ತೆ ಕೆಲವು ಬದಲಾವಣೆಗಳಿವೆ; ಅವು ತುಂಬಾ ಸೂಕ್ಷ್ಮ. ಅವನ್ನು ಮಾನವ ಗ್ರಹಿಸಲಾರ. ಅದೇ ಮಹತ್ತು ಈ ಬದಲಾವಣೆಗಳನ್ನು ಉಂಟು ಮಾಡುತ್ತಿರುವುದು. ಆ ಮಹತ್ತಿನಿಂದ ವಿಶ್ವ ಅಹಂಕಾರ ಉದಿಸುವುದು. ಇವೆಲ್ಲ ದ್ರವ್ಯಗಳು ದ್ರವ್ಯಕ್ಕೂ ಮನಸ್ಸಿಗೂ ತರ ತವವಲ್ಲದೆ ಬೇರೆ ವ್ಯತ್ಯಾಸವಿಲ್ಲ. ದ್ರವ ಒಂದೇ ಒಂದು ಸೂಕ್ಷ್ಮಸ್ಥಿತಿಯಲ್ಲಿರುವುದು, ಮತ್ತೊಂದು ಸ್ಕೂಲಸ್ಥಿತಿಯಲ್ಲಿರುವುದು. ಒಂದು ಮತ್ತೊಂದಾಗುವುದು. ಆಧುನಿಕ ಶರೀರಶಾಸ್ತ್ರದ ಅನ್ವೇಷಣಾ ನಿರ್ಣಯಗಳನ್ನು ಇದು ಹೋಲುವುದು. ಮನಸ್ಸು ಮಿದುಳಿಗಿಂತ ಬೇರೆ ಅಲ್ಲ ಎಂಬುದನ್ನು ನಂಬಿದರೆ ನಾವು ಎಷ್ಟೋ ಹೊಡೆದಾಟದಿಂದ ಪಾರಾಗಬಹುದು. ಅಹಂಕಾರ ಮತ್ತೆರಡು ರೂಪವನ್ನು ಧಾರಣೆ ಮಾಡುವುದು. ಒಂದು ಇಂದ್ರಿಯವಾಗುವುದು. ಅವುಗಳಲ್ಲಿ ಒಂದು ಜ್ಞಾನೇಂದ್ರಿಯ ಮತ್ತೊಂದು ಕರ್ಮೇಂದ್ರಿಯ. ಅವು ಕಣ್ಣು ಕಿವಿಗಳಲ್ಲ, ಅವುಗಳ ಹಿಂದೆ ಇರುವ ಮಿದುಳಿನ ಕೇಂದ್ರಗಳು, ನರಕೇಂದ್ರಗಳು. ಈ ದ್ರವ್ಯವೇ, ಅಹಂಕಾರವೇ, ಬದಲಾಯಿಸುವುದು. ಈ ದ್ರವ್ಯದಿಂದ ಕೇಂದ್ರಗಳೆಲ್ಲಾ ಆಗುವುವು. ಇದೇ ದ್ರವ್ಯದಿಂದಲೇ ತನ್ಮಾತ್ರಗಳಾಗುವುವು. ಇವೇ ನಮ್ಮ ಇಂದ್ರಿಯಗಳಿಗೆ ತಾಕಿ ವಸ್ತುವಿನ ಅರಿವನ್ನು ಉಂಟುಮಾಡುವುದು. ನೀವು ಅವುಗಳನ್ನು ನೋಡಲಾರಿರಿ, ಅವು ಅಲಿ ಇವೆ ಎಂದು ತಿಳಿಯಬಹುದು. ತನ್ಮಾತ್ರದಿಂದ ನಮಗೆ ಕಾಣುವ ಪಂಚಭೂತಗಳೆಲ್ಲ ಆಗುವುವು. ಇದನ್ನು ನಾನು ನಿಮಗೆ ಒತ್ತಿ ಹೇಳುತ್ತೇನೆ. ಇದನ್ನು ತಿಳಿದುಕೊಳ್ಳುವುದು ಬಹಳ ಕಷ್ಟ.</p>
		<p>ಏಕೆಂದರೆ ಪಾಶ್ಚಾತ್ಯರಲ್ಲಿ ದ್ರವ್ಯ ಮತ್ತು ಮನಸ್ಸಿನ ವಿಷಯವಾಗಿ ಹಲವು ವಿಚಿತ್ರ ಭಾವನೆಗಳಿವೆ. ಇಂತಹ ವಿಚಿತ್ರ ಭಾವನೆಗಳಿಂದ ಪಾರಾಗುವುದು ಬಹಳ ಕಷ್ಟ. ನಾನು ಬಾಲ್ಯದಲ್ಲಿ ಪಾಶ್ಚಾತ್ಯ ತತ್ತ್ವವನ್ನು ಅಧ್ಯಯನ ಮಾಡಿದ್ದುದರಿಂದ ನನಗೆ ಅದರಿಂದ ಪಾರಾಗಲು ಕಷ್ಟವಾಯಿತು. ಇವೆಲ್ಲ ಬ್ರಹ್ಮಾಂಡವಸ್ತುಗಳು, ಭೂತಗಳ ಮೂಲರೂಪ ವಾದ ಅಖಂಡ ಅವ್ಯಕ್ತ ಸ್ಥಿತಿಯನ್ನು ಕುರಿತು ಯೋಚಿಸಿ ನೋಡಿ. ಇದೇ ಎಲ್ಲದರ ಪ್ರಥಮ ಸ್ಥಿತಿ. ಈ ದ್ರವ್ಯವು ಹಾಲು ಮೊಸರಾದಂತೆ ಬದಲಾಯಿಸುವುದು. ಮೊದಲನೆ ಬದಲಾವಣೆಯ ಮಹತ್, ಮಹತ್ ಅಹಂಕಾರವಾಗುವುದು. ಮೂರನೆಯದೆ ಸರ್ವರಿಗೂ ಸಾಮಾನ್ಯವಾದ ಪಂಚೇಂದ್ರಿಯಗಳು, ಪಂಚತನ್ಮಾತ್ರಗಳು. ಈ ಪಂಚತನ್ಮಾತ್ರಗಳು ಮಿಶ್ರಣ ಹೊಂದಿ ನಾವು ಕೇಳುವ, ನೋಡುವ, ಮೂಸುವ ಸ್ಪರ್ಶಿಸುವ ಸ್ಫೂಲ ಜಗತ್ತಾಗಿ ಪರಿಣಮಿಸುತ್ತವೆ. ಸಾಂಖ್ಯ ತತ್ಯದ ಪ್ರಕಾರ ಇದೇ ವಿಶ್ವರಚನಾರೀತಿ. ಯಾವುದು ಬ್ರಹ್ಮಾಂಡದಲ್ಲಿದೆಯೋ ಅದು ಪಿಂಡಾಂಡದಲ್ಲಿಯೂ ಇರಬೇಕು. ಒಬ್ಬ ವ್ಯಕ್ತಿಯನ್ನು ತೆಗೆದುಕೊಳ್ಳಿ. ಮೊದಲು ಅವನಲ್ಲಿ ಅವ್ಯಕ್ತ ಸ್ವಭಾವವಿರುವುದು. ಇದೇ ಮಹತ್ತಾಗುವುದು (ವಿಶ್ವಪ್ರಜ್ಞೆಯ ಒಂದು ಅಂಶ.) ಅದು ಅಹಂಕಾರವಾಗುವುದು, - ಅನಂತರ ವಂಚೇಂದ್ರಿಯಗಳು, ಅನಂತರ ನಮ್ಮದೇಹವಾಗುವ ತನ್ಮಾತ್ರಗಳು. ಇದನ್ನು ನೀವು ಸ್ಪಷ್ಟವಾಗಿ ತಿಳಿದುಕೊಳ್ಳಬೇಕು. ಏಕೆಂದರೆ ಇದೇ ಸಾಂಖ್ಯದರ್ಶನಕ್ಕೆ ಮೆಟ್ಟಿಲು. ಇದನ್ನು ನೀವು ತಿಳಿದುಕೊಳ್ಳುವುದು ಅತ ತ ಆವಶ್ಯಕ. ಇಡೀ ಜಗತ್ತಿನ ತತ್ತ್ವಶಾಸ್ತ್ರಕ್ಕೆ ಇದೇ ತಳಹದಿ. ಕಪಿಲನಿಗೆ ಋಣಿಯಾಗದೆ ಇರುವ ಯಾವ ತತ್ತ್ವಶಾಸ್ತ್ರವೂ ಜಗತ್ತಿನಲ್ಲಿ ಇಲ್ಲ. ಪೈಥಾಗೊರಸ್ ಇಂಡಿಯಾದೇಶಕ್ಕೆ ಬಂದು ತತ್ವಶಾಸ್ತ್ರವನ್ನು ಅಧ್ಯಯನ ಮಾಡಿದನು. ಅದೇ ಗ್ರೀಕರ ತತ್ತ್ವಶಾಸ್ತ್ರಕ್ಕೆ ಆದಿಯಾಯಿತು. ಅನಂತರ ಅಲೆಕ್ಸಾಂಡ್ರಿಯದ ತತ್ವಶಾಸ್ತ್ರಕ್ಕೆ ಇದೇ ತಳಹದಿಯಾಯಿತು. ಇನ್ನು ಅನಂತರ ಇದೇ ಪಾಶ್ಚಾತ್ಯ ಅಧ್ಯಾತ್ಮ ರಹಸ್ಯ ವಿದ್ಯೆಗೆ ನಾಂದಿಯಾಯಿತು. ಅದು ಅನಂತರ ಎರಡು ಶಾಖೆಯಾಯಿತು. ಒಂದು ಯೂರೋಪು, ಅಲೆಕ್ಸಾಂಡ್ರಿಯಗಳಿಗೆ ಹೋಯಿತು. ಇನ್ನೊಂದು ಭಾರತದಲ್ಲಿ ಉಳಿಯಿತು. ಇದರಿಂದಲೇ ವ್ಯಾಸರ ಸಿದ್ದಾಂತ ಜನಿಸಿತು. ಕಪಿಲಮುನಿಗಳ ಸಾಂಖ್ಯದರ್ಶನವೇ ಜಗತ್ತು ಕಂಡ ಪ್ರಥಮ ಯುಕ್ತಿಯುಕ್ತವಾದ ಸಿದ್ಧಾಂತ. ಜಗತ್ತಿನ ಪ್ರತಿಯೊಬ್ಬ ತಾತ್ವಿಕನೂ ಕಪಿಲನಿಗೆ ಗೌರವ ತೋರಬೇಕು. ಅವನೇ ತತ್ತ್ವಶಾಸ್ತ್ರಗಳ ಪಿತಾಮಹ ಎಂಬ ದೃಷ್ಟಿಯಿಂದ ಅವನನ್ನು ನೋಡಬೇಕೆಂದು ನಿಮಗೆ ಹೇಳುವೆನು. ಈ ಅದ್ಭುತ ವ್ಯಕ್ತಿಯನ್ನು, ಪುರಾತನ ತತ್ತ್ವಶಾಸ್ತ್ರಜ್ಞನನ್ನು, ಶ್ರುತಿಗಳು ಕೂಡ ಕೊಂಡಾಡುವುವು. 'ಹೇ ದೇವರೆ ನೀನು. ಆದಿಯಲ್ಲಿ ಕಪಿಲಋಷಿಯನ್ನು ಸೃಷ್ಟಿಸಿದವನು.'' ಅವನ ಗ್ರಹಣಶಕ್ತಿ ಎಷ್ಟು ಅದ್ಭುತವಾಗಿತ್ತು ! ಯೋಗಿಗಳ ಅದ್ಭುತ ಗ್ರಹಣ ಶಕ್ತಿಗೆ ನಮಗೆ ಏನಾದರೂ ಉದಾಹರಣೆ ಬೇಕಾದರೆ ಇಂತಹ ಋಷಿಗಳೇ ಅದಕ್ಕೆ ಪ್ರಮಾಣ. ಅವರ ಹತ್ತಿರ ದೂರದರ್ಶಕಯಂತ್ರ, ಸೂಕ್ಷ್ಮದರ್ಶಕ ಯಂತ್ರಗಳಿರಲಿಲ್ಲ. ಆದರೂ ಅವರ ಗ್ರಹಣಶಕ್ತಿ ಎಷ್ಟು ಸೂಕ್ಷ್ಮವಾಗಿತ್ತು ! ಅವರ ವಿಶ್ಲೇಷಣೆ ಎಷ್ಟು ಅದ್ಭುತವಾಗಿತ್ತು, ಪೂರ್ಣವಾಗಿತ್ತು!</p>
		<p>ಶೋಫನಿಯರ್‌ಗೂ ಭಾರತೀಯ ತತ್ತ್ವಶಾಸ್ತ್ರಕ್ಕೂ ಇರುವ ವ್ಯತ್ಯಾಸವನ್ನು ನಿಮಗೆ ಇಲ್ಲಿ ತೋರುವೆನು. ಶೋಫನಿಯರ್, ಇಚ್ಛೆಯೇ ಎಲ್ಲಕ್ಕೂ ಕಾರಣ ಎನ್ನುವನು.</p>
		<p>ಜೀವಿಸಬೇಕೆಂಬ ಇಚ್ಛೆ ನಾವು ಹುಟ್ಟುವುದಕ್ಕೆ ಕಾರಣ. ಆದರೆ ನಾವು ಇದನ್ನು ವಿರೋಧಿಸುತ್ತೇವೆ. ಇಚ್ಛೆ ಕರ್ಮೇಂದ್ರಿಯಕ್ಕೆ ಸಂಬಂಧಪಟ್ಟಿದೆ. ನಾನು ಒಂದು ವಸ್ತುವನ್ನು ನೋಡುವಾಗ ಇಚ್ಛೆ ಇರುವುದಿಲ್ಲ. ಈ ಸಂವೇದನೆಗಳು ಮೆದುಳಿಗೆ ಒಯ್ಯಲ್ಪಟ್ಟಾಗ 'ಇದನ್ನು ಮಾಡು, ಇದನ್ನು ಮಾಡಬೇಡ” ಎಂಬ ಪ್ರತಿಕ್ರಿಯೆಗಳುಂಟಾಗುವುದು. ಇಂತಹ ಅಹಂಕಾರದ ವಸ್ತುವನ್ನೇ ಇಚ್ಛೆ ಎನ್ನುವುದು. ಪ್ರತಿಕ್ರಿಯೆಯಿಲ್ಲದ ಯಾವ ಇಚ್ಛಾಶಕ್ತಿಯೂ ಇಲ್ಲ. ಇಚ್ಛೆಗಿಂತ ಮುಂಚೆ ಎಷ್ಟೋ ತತ್ವಗಳು ಬರುವುವು. ಇದೇ ಅಹಂಕಾರದಿಂದಾಗಿದೆ, ಅಹಂಕಾರ ಮಹತ್ತಿನಿಂದಾಗಿದೆ, ಮಹತ್ತೆ ಅವ್ಯಕ್ತ ಪ್ರಕೃತಿಯಿಂದಾಗಿದೆ. ನಮಗೆ ಕಾಣುವುದೆಲ್ಲ ಇಚ್ಛೆ ಎಂಬುದು ಬೌದ್ದರ ಭಾವನೆ. ಮನಶ್ಯಾಸ್ತ್ರದ ದೃಷ್ಟಿಯಿಂದ ಇದು ಸಂಪೂರ್ಣ ತಪ್ಪು, ಇಚ್ಛೆ ಕೇವಲ ಕರ್ಮೇಂದ್ರಿಯಕ್ಕೆ ಮಾತ್ರ ಸಂಬಂಧಪಟ್ಟಿದೆ. ನೀವು ಕ್ರಿಯೆಗೆ ಕಾರಣವಾದ ನರಗಳನ್ನು ತೆಗೆದುಬಿಟ್ಟರೆ ಅವನಲ್ಲಿ ಇಚ್ಛೆಯೇ ಇರುವುದಿಲ್ಲ. ಬಹುಶಃ ನಿಮಗೆ ಚೆನ್ನಾಗಿ ವೇದ್ಯವಾಗಿರುವ ಈ ಅಂಶವನ್ನು ಪ್ರಾಣಿವರ್ಗದಲ್ಲಿ ಬೇಕಾದಷ್ಟು ಪ್ರಯೋಗಗಳನ್ನು ಮಾಡಿ ಆದ ಮೇಲೆ ಕಂಡುಹಿಡಿದಿರುವರು.</p>
		<p>ನಾವು ಈ ಪ್ರಶ್ನೆಯನ್ನು ಈಗ ತೆಗೆದುಕೊಳ್ಳೋಣ. ಮನುಷ್ಯನಲ್ಲಿರುವ ಈ ಮಹತ್ತನ್ನು ತಿಳಿದುಕೊಳ್ಳುವುದು ಬಹಳ ಮುಖ್ಯ. ಈ ಮಹತ್ತೇ ಅಹಂಕಾರವಾಗಿ ರೂಪಾಂತರವಾಗುವುದು. ಈ ಮಹತ್ತೇ ದೇಹದಲ್ಲಿರುವ ಶಕ್ತಿಗೆಲ್ಲಾ ಮೂಲಕಾರಣ. ಇದು ಅಪ್ರಜ್ಞೆ, ಪ್ರಜ್ಞೆ ಮತ್ತು ಅತೀತಪ್ರಜ್ಞೆ ಇವನ್ನೆಲ್ಲ ಒಳಗೊಂಡಿರುವುದು. ಈ ಮೂರು ಸ್ಥಿತಿಗಳು ಏನು? ಅಪ್ರಜ್ಞೆ ನಮಗೆ ಪ್ರಾಣಿಗಳಲ್ಲಿ ದೊರಕುತ್ತದೆ. ಇದನ್ನೆ ಹುಟ್ಟುಗುಣ ಎನ್ನುವೆವು. ಇದು ತಪ್ಪುವುದು ಅಪರೂಪ. ಆದರೆ ಇದರ ಕಾರ್ಯಕ್ಷೇತ್ರ ತುಂಬಾ ಕಿರಿದು. ಅದು ಯಂತ್ರದಂತೆ ಕೆಲಸಮಾಡುತ್ತದೆ. ಪ್ರಾಣಿಗೆ ಯಾವ ಗಿಡ ವಿಷ ಮತ್ತು ಅಲ್ಲ ಎಂಬುದು ಹುಟ್ಟುಗುಣದಿಂದಲೇ ಗೊತ್ತಾಗುವುದು. ಆದರೆ ಇದಕ್ಕೆ ದೊಡ್ಡ ಮಿತಿ ಇದೆ. ಯಾವುದಾದರೂ ಹೊಸದು ಬಂದರೆ ಅದಕ್ಕೆ ಗೊತ್ತಾಗುವುದಿಲ್ಲ. ಇದಕ್ಕಿಂತ ಮೇಲಿರುವ ಜ್ಞಾನ ಅನಂತರ ಬರುವುದು. ಅದು ಆಗಾಗ ತಪ್ಪು ಮಾಡುವುದು, ಆದರೆ ಅದರ ಕಾರ್ಯಕ್ಷೇತ್ರ ವಿಶಾಲವಾಗಿದೆ. ಅದು ನಿಧಾನವಾಗಿ ಕೆಲಸ ಮಾಡುವುದು. ಇದನ್ನೇ ಯುಕ್ತಿ ಎನ್ನುವುದು. ಇದು ಹುಟ್ಟುಗುಣಕ್ಕಿಂತ ಹೆಚ್ಚು ವ್ಯಾಪ್ತಿಯುಳ್ಳದ್ದು. ಆದರೆ ಹುಟ್ಟುಗುಣ ಯುಕ್ತಿಗಿಂತ ಹೆಚ್ಚು ನಿಶ್ಚಿತವಾದ ರೀತಿಯಲ್ಲಿ ಕೆಲಸಮಾಡುತ್ತದೆ. ಯುಕ್ತಿಯಲ್ಲಿ ತಪ್ಪುವುದಕ್ಕೆ ಹೆಚ್ಚು ಅವಕಾಶವಿದೆ. ಆದರೆ ಹುಟ್ಟುಗುಣದಲ್ಲಿ ಇಲ್ಲ. ಯುಕ್ತಿಯನ್ನೂ ಮಾರಿದ ಒಂದು ಮಾನಸಿಕ ಅವಸ್ಥೆ ಇದೆ. ಅದು ಅತೀತ ಪ್ರಜ್ಞೆ - ಮನಸ್ಸನ್ನು ರೂಢಿಸಿರುವ ಯೋಗಿಗಳಿಗೆ ಮಾತ್ರ ಸಿದ್ಧಿಸುತ್ತದೆ. ಇದು ಯುಕ್ತಿಗೆ ಹೋಲಿಸಿದರೆ ತಪ್ಪನ್ನೇ ಮಾಡದೆ ಇರುವಂಥದು. ಇದರ ಕಾರ್ಯಕ್ಷೇತ್ರ ಅನಂತವಾದುದು. ಇದೇ ಅತಿ ಶ್ರೇಷ್ಠ ಸ್ಥಿತಿ. ಇಲ್ಲಿರುವುದಕ್ಕೆ ಮುಖ್ಯಕಾರಣ ಮಹತ್ ಎಂಬುದನ್ನು ನೆನಪಿನಲ್ಲಿಡಬೇಕು. ಇದೇ ಹಲವು ರೀತಿಯಲ್ಲಿ ಅಭಿವ್ಯಕ್ತಗೊಂಡಿದೆ. ಇದೇ ಮೇಲೆ ಸೂಚಿಸಿದ ಮನಸ್ಸಿನ ಮೂರು ಸ್ಥಿತಿಗಳನ್ನು ಆವರಿಸಿದೆ.</p>
		<p>ಈಗ ಯಾವಾಗಲೂ ಕೇಳುವ ಒಂದು ಸೂಕ್ಷ್ಮ ಪ್ರಶ್ನೆ ಬರುವುದು. ಒಬ್ಬ ಪರಿಪೂರ್ಣನಾದ ದೇವರು ಈ ಪ್ರಪಂಚವನ್ನು ಸೃಷ್ಟಿಸಿದರೆ ಏತಕ್ಕೆ ಅಪೂರ್ಣತೆ</p>
		<p>ಪ್ರಪಂಚದಲ್ಲಿದೆ. ನಾವು ಯಾವುದನ್ನು ನೋಡುತ್ತೇವೆಯೋ ಅದನ್ನೇ ಪ್ರಪಂಚವೆನ್ನುವುದು. ಅದು ಪ್ರಜ್ಞೆ ಮತ್ತು ಆಲೋಚನೆಗಳ ಕಿರಿಯ ವಲಯ ಅಷ್ಟೆ. ಇದರಾಚೆ ನಮಗೆ ಕಾಣುವುದಿಲ್ಲ. ಈಗ ಈ ಪ್ರಶ್ನೆಯೇ ಸರಿಯಲ್ಲ. ನಾವು ಒಟ್ಟಿನಿಂದ ಸ್ವಲ್ಪ ಭಾಗವನ್ನು ತೆಗೆದುಕೊಂಡು ನೋಡಿದರೆ ಅದರಲ್ಲಿ ಯಾವ ಸಾಮರಸ್ಯವು ಕಾಣುವುದಿಲ್ಲ. ಇದು ಸ್ವಾಭಾವಿಕವೇ ಸರಿ, ಈ ಪ್ರಪಂಚದಲ್ಲಿ - ಸಾಮರಸ್ಯವಿಲ್ಲ. ಏತಕ್ಕೆಂದರೆ ನಾವೇ ಅದನ್ನು ಹಾಗೆ ಮಾಡುವೆವು. ಹೇಗೆ ? ಇದಕ್ಕೆ ಕಾರಣವೇನು? ಜ್ಞಾನವೆಂದರೇನು? ಜ್ಞಾನವೆಂದರೆ ವಸ್ತುಗಳ ಪರಸ್ಪರ ಸಂಬಂಧವನ್ನು ಕಂಡುಹಿಡಿಯುವುದು. ನೀವು ಬೀದಿಗೆ ಹೋಗಿ ಒಬ್ಬ ಮನುಷ್ಯನನ್ನು ನೋಡಿ, ಇವನೊಬ್ಬ ಮನುಷ್ಯ ಎನ್ನುವಿರಿ. ಏಕೆಂದರೆ ಮನಸ್ಸಿನಲ್ಲಿ ಮನುಷ್ಯನಿಗೆ ಸಂಬಂಧ ಪಟ್ಟ ಲಕ್ಷಣಗಳನ್ನು ಜ್ಞಾಪಿಸಿಕೊಳ್ಳುವಿರಿ. ನೀವು ಹಲವು ಮನುಷ್ಯರನ್ನು ನೋಡಿರುವಿರಿ. ಪ್ರತಿಯೊಬ್ಬರೂ ನಿಮ್ಮ ಮನಸ್ಸಿನ ಮೇಲೆ ಒಂದು ಪರಿಣಾಮವನ್ನು ಬಿಟ್ಟಿರುವರು. ನೀವು ಹೊಸದಾಗಿ ಈಗ ಒಬ್ಬ ಮನುಷ್ಯನನ್ನು ನೋಡಿದಾಗ ಅವನನ್ನು ಹಿಂದಿನಿಂದ ಬಂದಿರುವ ಅಂತಹ ಚಿತ್ರಗಳೊಂದಿಗೆ ಹೋಲಿಸಿ ನೋಡಿದಾಗ ಸಮಾಧಾನವಾಗುವುದು. ಹೊಸ ಚಿತ್ರವನ್ನು ಹಳೆಯದರೊಂದಿಗೆ ಸೇರಿಸುವಿರಿ. ಒಂದು ಹೊಸ ಭಾವನೆ ಬಂದರೆ ಅದಕ್ಕೆ ಸಂಬಂಧಪಟ್ಟ ಹಳೆಯ ಚಿತ್ರಗಳಿದ್ದರೆ ನಿಮಗೆ ತೃಪ್ತಿಯಾಗುವುದು. ಇಂತಹ ಸಂಬಂಧವನ್ನೆ ಜ್ಞಾನ ಎನ್ನುವುದು. ಜ್ಞಾನ ಎಂದರೆ ಆಗಲೆ ಇರುವ - ಅನುಭವದೊಂದಿಗೆ ಒಂದು ಹೊಸದನ್ನು ಸೇರಿಸಿ ಅದಕ್ಕೊಂದು ಸ್ಥಾನವನ್ನು ಕೊಡುವಿರಿ. ನಿಮಗೆ ಆಗಲೇ ಒಂದು ಅನುಭವದ ನಿಧಿ ಇಲ್ಲದಿದ್ದರೆ ನಿಮಗೆ ಯಾವ ಜ್ಞಾನವೂ ಸಾಧ್ಯವಿಲ್ಲ ಎಂಬ ಸತ್ಯಕ್ಕೆ ಇದು ದೊಡ್ಡ ಪ್ರಮಾಣವಾಗಿದೆ. ಕೆಲವು ಐರೋಪ್ಯ ತಾತ್ವಿಕರು ಊಹಿಸುವಂತೆ, ನಿಮ್ಮಲ್ಲಿ ಪ್ರಾರಂಭದಲ್ಲಿ ಯಾವ ಅನುಭವವೂ ಇಲ್ಲದೆ ಇದ್ದರೆ ನಿಮಗೆ ಯಾವ ಜ್ಞಾನವೂ ಹೊಸದಾಗಿ ದೊರಕುವುದಿಲ್ಲ. ಏಕೆಂದರೆ ಜ್ಞಾನವೆಂದರೆ ಆಗಲೆ ಇರುವ ಹಳೆಯ ಅನುಭವದೊಂದಿಗೆ ಹೊಸದನ್ನು ತುಲನೆ ಮಾಡಿ ಅದಕ್ಕೆ ಒಂದು ಸ್ಥಳವನ್ನು ಕೊಡುವುದು. ಹೊಸ ಅನುಭವವನ್ನು ಹೋಲಿಸಬೇಕಾದರೆ ಆಗಲೆ ಒಂದು ಅನುಭವ ನನಗೆ ಇರಬೇಕು. ಇಂತಹ ಯಾವ ಅನುಭವದ ರಾಶಿಯೂ ಇಲ್ಲದೆ ಒಂದು ಮಗು ಹುಟ್ಟಿದರೆ ಆ ಮಗುವಿಗೆ ಜ್ಞಾನವನ್ನು ಪಡೆಯುವುದಕ್ಕೆ ಎಂದಿಗೂ ಸಾಧ್ಯವೆ ಇಲ್ಲ. ಆದಕಾರಣ ಮಗುವಿನಲ್ಲಿ ಆಗಲೆ ಸ್ವಲ್ಪ ಜ್ಞಾನವಿದ್ದ ಸ್ಥಿತಿ ಇರಬೇಕು. ಇದರಿಂದ ಜ್ಞಾನ ವೃದ್ದಿಯಾಗುತ್ತಾ ಬರುವುದು. ಈ ವಾದದಿಂದ ತಪ್ಪಿಸಿಕೊಳ್ಳುವುದಕ್ಕೆ ಒಂದು ಮಾರ್ಗವನ್ನು ತೋರಿಸಿ ನೋಡೋಣ. ಇದು ಎರಡು ಮತ್ತು ಎರಡು ನಾಲ್ಕು ಎನ್ನುವಷ್ಟು ಸತ್ಯ. ಕೆಲವು ಪಾಶ್ಚಾತ್ಯ ವಿದ್ವಾಂಸರ ಪಂಗಡದವರೂ ಕೂಡ ಆಗಲೆ ಒಂದು ಜ್ಞಾನದ ನಿಧಿ ಇಲ್ಲದೆ ಹೊಸದಾಗಿ ಜ್ಞಾನ ಸಾಧ್ಯವೇ ಇಲ್ಲ ಎನ್ನುವರು. ಮಗು ಜ್ಞಾನದೊಂದಿಗೆ ಹುಟ್ಟುವುದು ಎಂಬ ಭಾವನೆಯನ್ನು ಅವರೂ ತರುವರು. ಆದರೆ ಈ ಆಜನ್ಮ ಜ್ಞಾನ ಮಗುವಿನ ಪೂರ್ವಜನ್ಮದಲ್ಲ, ಇದು ಆ ಮಗುವಿನ ಪೂರ್ವಿಕರ ಅನುಭವ, ಇದು ಕೇವಲ ಆನುವಂಶಿಕವಾಗಿ ಬಂದದ್ದು ಎಂದು ಆ ಪಾಶ್ಚಾತ್ಯ ವಿದ್ವಾಂಸರು ಹೇಳುವರು. ಈ ಭಾವನೆ ತಪ್ಪು ಎಂದು ಅವರಿಗೆ ಬೇಗ ಗೊತ್ತಾಗುವುದು. ಕೆಲವು ಜರ್ಮನ್ ತಾತ್ತಿಕರು ಆನುವಂಶಿಕ ಸಿದ್ದಾಂತವನ್ನು ಅಲ್ಲಗಳೆಯುತ್ತಿರುವರು.</p>
		<p>ಆನುವಂಶಿಕತೆಯೇನೋ ಒಳ್ಳೆಯದು, ಆದರೆ ಸೂಕ್ತವಲ್ಲ. ಅದು ಕೇವಲ ಸ್ಕೂಲ ವಿಷಯವನ್ನು ಮಾತ್ರ ವಿವರಿಸುವುದು. ನಮ್ಮ ಸುತ್ತಲಿರುವ ವಾತಾವರಣ ನಮ್ಮ ಮೇಲೆ ತಮ್ಮ ಪ್ರಭಾವವನ್ನು ಬೀರುತ್ತಿರುವುದನ್ನು ನೀವು ಹೇಗೆ ವಿವರಿಸುತ್ತೀರಿ? ಹಲವು ಕಾರಣಗಳು ಒಂದು ಪರಿಣಾಮವನ್ನು ಉಂಟುಮಾಡುತ್ತವೆ. ವಾತಾವರಣವು ನಮ್ಮ ಮೇಲೆ ತನ್ನ ಪ್ರಭಾವವನ್ನು ಬೀರುತ್ತದೆ. ನಾವೇ ನಮ್ಮ ವಾತಾವರಣವನ್ನು ಸೃಷ್ಟಿಸಿಕೊಳ್ಳುವೆವು. ನಮ್ಮ ಹಿಂದಿನದಕ್ಕೆ ತಕ್ಕಂತೆ ಈಗಿನ ವಾತಾವರಣ, ಒಬ್ಬ ಕುಡುಕ ಸ್ವಾಭಾವಿಕವಾಗಿ ಅಂತಹ ಕುಡುಕರಿರುವಲ್ಲಿಗೆ ಆಕರ್ಷಿಸಲ್ಪಡುವನು.</p>
		<p>ಜ್ಞಾನವೆಂದರೇನು ಎಂಬುದು ನಿಮಗೆ ಗೊತ್ತಾಯಿತು. ಜ್ಞಾನವೆಂದರೆ ಹೊಸ ಅನುಭವವನ್ನು ಹಳೆಯದರೊಂದಿಗೆ ಜೋಡಿಸುವುದು, ಹೊಸ ಅನುಭವವನ್ನು ಗುರುತಿಸುವುದು ಎಂದು ಅರ್ಥ. ಗುರುತಿಸುವುದು ಎಂದರೇನು ? ಆಗಲೆ ಅವನಲ್ಲಿ ಇರುವ ಅನುಭವಗಳೊಂದಿಗೆ ಈಗಿನ ಅನುಭವದ ಸಂಬಂಧವನ್ನು ತಿಳಿದುಕೊಳ್ಳುವುದು ಎಂದು ಅರ್ಥ. ಜ್ಞಾನ ಎಂದರೆ ಇದಕ್ಕಿಂತ ಹೆಚ್ಚೇನೂ ಅಲ್ಲ. ಜ್ಞಾನ ಎಂದರೆ ಸಂಬಂಧವನ್ನು ತಿಳಿದುಕೊಳ್ಳುವುದು ಎಂದಾದರೆ ನಾವು ಯಾವುದನ್ನು ತಿಳಿದುಕೊಳ್ಳಬೇಕಾದರೂ ಅದರಂತೆ ಇರುವ ಎಲ್ಲ ವಸ್ತುಗಳನ್ನೂ ನಾವು ತಿಳಿದಿರಬೇಕಲ್ಲವೆ? ಉದಾಹರಣೆಗೆ, ನೀವು ಒಂದು ಕಲ್ಲನ್ನು ತೆಗೆದುಕೊಳ್ಳಿ. ಅದರ ಸಂಬಂಧವನ್ನು ತಿಳಿದುಕೊಳ್ಳಬೇಕಾದರೆ ಅದರಂತೆ ಇರುವ ಕಲ್ಲುಗಳನ್ನೆಲ್ಲಾ ನಾವು ನೋಡಬೇಕು. ಆದರೆ ಪೂರ್ಣ ವಿಶ್ವದ ಭಾವನೆಯ ವಿಷಯದಲ್ಲಿ ನಾವು ಹಾಗೆ ಮಾಡಲಾರೆವು. ನಮ್ಮ ಮನದ ಅನುಭವದ ಉಗ್ರಾಣದಲ್ಲಿ ಇಂತಹ ಒಂದು ಭಾವನೆ ಮಾತ್ರ ಇದೆ. ಈ ಗುಂಪಿಗೆ ಸೇರಿದ ಮತ್ತಾವುದೂ ಇಲ್ಲವೇ ಇಲ್ಲ. ನಾವು ಬೇರೆ ಅನುಭವದೊಂದಿಗೆ ಇದನ್ನು ಹೋಲಿಸಲಾರೆವು. ಅದಕ್ಕೆ ಸಂಬಂಧಪಟ್ಟ ವಸ್ತುಗಳೊಂದಿಗೆ ಹೋಲಿಸುವುದಕ್ಕೆ ಆಗುವುದಿಲ್ಲ. ನಮ್ಮ ಪ್ರಜ್ಞೆಯಿಂದ ಬೇರೆಯಾದ ಈ ವಿಶ್ವ ಒಂದು ವಿಚಿತ್ರವಾದ ಹೊಸ ವಸ್ತು. ಏಕೆಂದರೆ ನಮಗೆ ಅದರ ಸಂಬಂಧ ದೊರಕುವುದಿಲ್ಲ. ಆದಕಾರಣವೆ ನಾವು ಅದರೊಂದಿಗೆ ಹೆಣಗಾಡುತ್ತಿರುವೆವು. ಅದು ಬೀಭತ್ಸವಾದುದು, ಕೆಟ್ಟದು ಎಂದೆಲ್ಲ ಭಾವಿಸುತ್ತೇವೆ. ಕೆಲವು ವೇಳೆ ಒಳ್ಳೆಯದೆಂದು ಅದನ್ನು ಭಾವಿಸಬಹುದು, ಆದರೆ ಯಾವಾಗಲೂ ಅಪೂರ್ ಎಂದೇ ತಿಳಿಯುವೆವು. ಅದರ ಸಂಬಂಧ ದೊರೆತಾಗ ಮಾತ್ರ ಅದರ ವಿವರಣೆ ದೊರಕುವುದು. ನಾವು ಬಾಹ್ಯ ಪ್ರಪಂಚ ಮತ್ತು ಪ್ರಜ್ಞೆಯನ್ನು ಮಾರಿಹೊದಾಗ ವಿಶ್ವದ ಯಥಾರ ಸ್ಥಿತಿ ಅರಿವಾಗುವುದು. ನಾವು ಇದನ್ನು ಮಾಡದೆ ಸುಮ್ಮನೆ ಪ್ರಪಂಚಕ್ಕೆ ತಲೆ ಚಚ್ಚಿಕೊಂಡರೆ ಪ್ರಯೋಜನವಿಲ್ಲ. ಏಕೆಂದರೆ ಜ್ಞಾನವೆಂದರೆ ಸಾಂಬಂಧಿಕ ವಸ್ತುಗಳನ್ನು ಕಂಡುಹಿಡಿಯುವುದು. ನಮ್ಮ ಪ್ರಜ್ಞಾವಸ್ಥೆ ಇದಕ್ಕೆ ಸಂಬಂಧಿಸಿದ ಒಂದು ಅನುಭವವನ್ನು ಮಾತ್ರ ನಮಗೆ ಕೊಡುವುದು. ಇದರಂತೆಯೆ ದೇವರ ನಮ್ಮ ಭಾವನೆ ಕೂಡ. ದೇವರ ವಿಷಯವಾಗಿ ನಾವು ನೋಡುವುದೆಲ್ಲ ಒಂದು ಅಂಶ ಮಾತ್ರ. ನಮಗೆ ವಿಶ್ವದ ಯಾವುದೋ ಒಂದು ಭಾಗ ಮಾತ್ರ ಅರಿವಾಗಿ ಉಳಿದುದೆಲ್ಲವೂ ನಮ್ಮ ಪ್ರಜ್ಞೆಗೆ ಅತೀತವಾಗಿದೆ. ವಿಶ್ವವ್ಯಾಪಿಯಾದ ನಾನು ಅಷ್ಟು ಭೂಮವಾಗಿರುವೆನು. ಈ ಪ್ರಪಂಚ ಕೂಡ ನನ್ನ ಒಂದು ಅಂಶ.'' ಆದಕಾರಣವೇ</p>
		<p>ನಾವು ದೇವರನ್ನು ಅಪೂರ್ಣವೆಂದು ನೋಡುತ್ತೇವೆ. ಅವನನ್ನು ನಾವು ತಿಳಿಯಲಾರೆವು. ಅವನನ್ನು ನಾವು ತಿಳಿಯಬೇಕಾದರೆ, ವಿಶ್ವವನ್ನು ನಾವು ತಿಳಿಯಬೇಕಾದರೆ, ಯುಕ್ತಿಯನ್ನು ಮಾರಿಹೋಗಬೇಕು, ಪ್ರಜ್ಞೆಯನ್ನು ಮಾರಿ ಹೋಗಬೇಕು. ಎಂದು ನೀನು ಕೇಳಿದ ಮತ್ತು ಕೇಳುತ್ತಿರುವ ವಸ್ತುವನ್ನು ಮಾರಿ ಹೋಗುವೆಯೋ, ಆಲೋಚನೆ ಮತ್ತು ಆಲೋಚನೆಗೆ ಸಾಧ್ಯವಾದುದನ್ನು ಮಾರಿಹೋಗುವೆಯೋ, ಆಗ ಮಾತ್ರ ನೀನು ಸತ್ಯವನ್ನು ಅರಿಯುವೆ.' 'ಶಾಸ್ತ್ರವನ್ನು ಮಾರಿಹೋಗಬೇಕು, ಶಾಸ್ತ್ರವು ಕೇವಲ ಪ್ರಕೃತಿಗೆ ಸಂಬಂಧಪಟ್ಟಿರುವುದನ್ನು ಮಾತ್ರ, ಮೂರು ಗುಣಗಳನ್ನು ಮಾತ್ರ ಹೇಳುವುದು. ನಾವು ಇದನ್ನು ಮಾರಿ ಹೋದಾಗ ಮಾತ್ರ ಸಾಮರಸ್ಯ ದೊರಕುವುದು. ಅದಕ್ಕೆ ಮುಂಚೆ ಅಲ್ಲ.</p>
		<p>ಪಿಂಡಾಂಡ ಬ್ರಹ್ಮಾಂಡಗಳೆರಡೂ ಒಂದೇ ಯೋಜನೆಯ ಮೇಲೆ ರಚಿತವಾಗಿವೆ. ನಮಗೆ ಪಿಂಡಾಂಡದಲ್ಲಿ ಒಂದು ಭಾಗ ಮಾತ್ರ ಗೊತ್ತಿದೆ. ಅದೇ ಮಧ್ಯ ಭಾಗ. ಪ್ರಜ್ಞೆಗೆ ಕೆಳಗಿರುವುದೂ ಅರಿವಿಲ್ಲ, ಅದಕ್ಕೆ ಮಾರಿರುವುದೂ ಅರಿವಿಲ್ಲ. ಪ್ರಜ್ಞಾವಸ್ಥೆ ಮಾತ್ರ ನಮಗೆ ಗೊತ್ತಿದೆ. ಒಬ್ಬ ಮನುಷ್ಯ ತಾನು ಪಾಪಿ ಎಂದು ಹೇಳಿಕೊಂಡರೆ ಅದು ಸುಳ್ಳು. ಏಕೆಂದರೆ ತಾನು ಏನೆಂಬುದು ಇವನಿಗೆ ಗೊತ್ತಿಲ್ಲ, ಅವನೇ ಮೂಢಾಧಮ, ಅವನಿಗೆ ಸಂಬಂಧಪಟ್ಟಿರುವುದರಲ್ಲಿ ಎಲ್ಲೋ ಒಂದು ಭಾಗ ಮಾತ್ರ ಅವನಿಗೆ ಗೊತ್ತಿದೆ. ಇದರಂತೆಯೆ ವಿಶ್ವದ ವಿಷಯ ಕೂಡ. ಯುಕ್ತಿಯ ಮೂಲಕ ಯಾವುದೋ ಒಂದು ಅಂಶವನ್ನು ಮಾತ್ರ ನಾವು ತಿಳಿಯಬಹುದು, ಪೂರ್ಣವನ್ನು ತಿಳಿಯಲಾರೆವು. ವಿಶ್ವವೆಂದರೆ ಅದರಲ್ಲಿ ಅಪ್ರಜ್ಞೆ (sub-conscious), ಪ್ರಜ್ಞೆ (conscious), ಮತ್ತು ಪ್ರಜ್ಞಾತೀತ (Super Conscious), ವ್ಯಷ್ಟಿಯ ಮಹತ್ ಮತ್ತು ಸಮಷ್ಟಿಯ ಮಹತ್ ಮತ್ತು ಅದರ ವಿಕಾರಗಳೆಲ್ಲ ಸೇರಿವೆ.</p>
		<p>ಪ್ರಕೃತಿಯ ವಿಕಾರಕ್ಕೆ ಕಾರಣವೇನು? ಪ್ರಕೃತಿಯೆಲ್ಲ ಜಡ ಎಂದು ನಮಗೆ ಇದುವರೆಗೆ ಗೊತ್ತಿದೆ. ಇದೆಲ್ಲ ಒಂದು ಮಿಶ್ರ, ಅಚೇತನ. ಪ್ರಕೃತಿ ನಿಯಮವು ಎಲ್ಲಿ ಜಾರಿಯಲ್ಲಿದೆಯೋ ಅದೆಲ್ಲ ಜಡ ಎನ್ನುವುದು ವೇದ, ಮನಸ್ಸು, ಬುದ್ಧಿ, ಇಚೆ ಎಲ್ಲಾ ಜಡ. ಆದರೆ ಇವುಗಳನ್ನು ಮಾರಿದ ಒಂದು ಶಕ್ತಿಯ ಚಿತ್ ಪ್ರಭೆಯನ್ನು ಇವೆಲ್ಲಾ ಪ್ರತಿಬಿಂಬಿಸುತ್ತಿವೆ. ಇದನ್ನೆ ಸಾಂಖ್ಯರು ಪುರುಷ ಎಂದು ಕರೆಯುವರು. ಪುರುಷನೆ ಪ್ರಕೃತಿಯ ಬದಲಾವಣೆಗಳಿಗೆಲ್ಲ ಅನೈಚ್ಛಿಕ ಕಾರಣ. ಸಮಷ್ಟಿ ದೃಷ್ಟಿಯಿಂದ ನಾವು ಈ ಪುರುಷನನ್ನು ತೆಗೆದುಕೊಂಡರೆ ಇವನೇ ವಿಶ್ವಕ್ಕೆ ದೇವರು. ದೇವರ ಇಚ್ಚೆಯೇ ಸೃಷ್ಟಿಗೆ ಕಾರಣ ಎನ್ನುವರು. ಇದು ಸಾಮಾನ್ಯವಾದ ಹೇಳಿಕೆಯಂತೆ ಚೆನ್ನಾಗೇನೊ ಇರುವುದು. ಆದರೆ ಇದು ನಿಜವಲ್ಲವೆಂಬುದನ್ನು ನೋಡುತ್ತೇವೆ. ಇದೇ ಹೇಗೆ ಇಚ್ಛೆಯಾಗ ಬಲ್ಲುದು? ಇಚ್ಛೆ ಪ್ರಕೃತಿಯಲ್ಲಿ ಮೂರನೆಯದೊ ನಾಲ್ಕನೆಯದೊ ಸ್ಥಾನಕ್ಕೆ ಬರುವುದು. ಇದಕ್ಕೆ ಮುಂಚೆ ಎಷ್ಟೋ ವಸ್ತುಗಳಿರುತ್ತವೆ. ಇವನ್ನೆಲ್ಲಾ ಯಾರು ಸೃಷ್ಟಿಸಿದರು? ಇಚ್ಛೆ ಒಂದು ಮಿಶ್ರ. ಮಿಶ್ರವಾಗಿರುವುದೆಲ್ಲ ಪ್ರಕೃತಿಯ ನಿರ್ಮಾಣ. ಇಚ್ಛೆಯೆ ಪ್ರಕೃತಿಯನ್ನು ಸೃಷ್ಟಿಸಿರಲಾರದು. ಈಶ್ಚರೇಚ್ಛೆ ಪ್ರಪಂಚವನ್ನು ಸೃಷ್ಟಿಸಿತು ಎಂಬುದಕ್ಕೆ ಅರ್ಥವಿಲ್ಲ ಎಂಬುದನ್ನು ನೋಡಿದಹಾಗಾಯಿತು. ನಮ್ಮ ಇಚ್ಛೆಯು ಪ್ರಜ್ಞೆಯಲ್ಲಿ ಒಂದು ಅಂಶವಷ್ಟೆ. ಅದು ಮೆದುಳಿನ ಕೆಲಸಕ್ಕೆ ಕಾರಣ. ನಿಮ್ಮ ದೇಹ ಅಥವಾ ಜಗತ್ತಿನಲ್ಲಿ</p>
		<p>ಕೆಲಸ ಮಾಡುತ್ತಿರುವುದು ಇಚ್ಛಯಲ್ಲ. ಈ ದೇಹವನ್ನು ಒಂದು ಶಕ್ತಿ ಚಲಿಸುತ್ತಿದೆ. ಇಚ್ಛೆ ಎಂಬುದು ಆ ಶಕ್ತಿಯ ಒಂದು ಅಂಶವಷ್ಟೆ. ಇದರಂತೆಯೆ ವಿಶ್ವದಲ್ಲಿಯೂ ಇಚ್ಛೆ ಇದೆ. ಆದರೆ ಇದು ವಿಶ್ವದ ಒಂದು ಅಂಶ ಮಾತ್ರ. ವಿಶ್ವವೆಲ್ಲ ಇಚ್ಛೆಯ ಅಧೀನಕ್ಕೆ ಒಳಪಟ್ಟಿಲ್ಲ. ಆದಕಾರಣವೆ ಇಚ್ಛಾಸಿದ್ಧಾಂತದ ಮೂಲಕ ಇದನ್ನು ವಿವರಿಸಲಾರೆವು. ಇಚ್ಛೆಯೇ ದೇಹವನ್ನು ನಡೆಸುತ್ತಿದೆ ಎಂದು ಭಾವಿಸೋಣ. ಆದರೆ ನನ್ನ ಇಚ್ಛಾನುಸಾರ ಅದನ್ನು ನಡೆಸುವುದಕ್ಕೆ ಆಗದೆ ಇದ್ದರೆ ನಾನು ಗೊಣಗಾಡುತ್ತೇನೆ. ಅದು ನನ್ನ ತಪ್ಪು. ಏಕೆಂದರೆ ಇಚ್ಛಾಸಿದ್ದಾಂತವನ್ನು ನಾನು ಒಪ್ಪಿಕೊಳ್ಳುವುದಕ್ಕೆ ನನಗೆ ಅಧಿಕಾರವಿಲ್ಲ. ಇದರಂತೆಯೆ ವಿಶ್ವವನ್ನೆಲ್ಲಾ ನಡೆಸುತ್ತಿರುವುದು ಇಚ್ಛೆ ಎಂದು ಭಾವಿಸಿ, ಅದಕ್ಕೆ ಸರಿಯಾಗಿ ಅದು ನಡೆಯದೆ ಇದರೆ ಅದು ನನ್ನ ತಪು. ಆದರಿಂದ ಪುರುಷ ಇಚ್ಚೆಯಲ್ಲ. ಅವನು ಪ್ರಜ್ಞೆಯೂ ಅಲ್ಲ. ಪ್ರಜ್ಞೆಯೂ ಒಂದು ಮಿಶ್ರವಸ್ತು. ಮಿದುಳಿಗೆ ಸಂಬಂಧಪಟ್ಟದು ಯಾವುದಾದರೂ ಇಲ್ಲದೆ ಇದ್ದರೆ ಪ್ರಜ್ಞೆ ಇರುತ್ತಿರಲಿಲ್ಲ. ಎಲ್ಲಿ ಪ್ರಜ್ಞೆ ಇದೆಯೋ ಅಲ್ಲೆಲ್ಲಾ ಅದಕ್ಕೆ ಸಂಬಂಧಪಟ್ಟ ಮಿದುಳು ಎಂದು ನಾವು ಕರೆಯುವ ಯಾವುದಾದರೂ ವಸ್ತು ಇದ್ದೇ ಇರಬೇಕು. ಆದರೆ ಪ್ರಜ್ಞೆಯು ಒಂದು ಮಿಶ್ರ. ಹಾಗಾದರೆ ಪುರುಷ ಎಂದರೆ ಏನು? ಅದು ಪ್ರಜ್ಞೆಯೂ ಅಲ್ಲ, ಇಚ್ಛೆಯೂ ಅಲ್ಲ, ಇವೆರಡಕ್ಕೂ ಕಾರಣ. ಆ ಪುರುಷನ ಸಾನ್ನಿಧ್ಯದಿಂದ ಇವು ಕೆಲಸಮಾಡುವುವು. ಅದು ಪ್ರಕೃತಿಯೊಂದಿಗೆ ಬೆರೆಯುವುದಿಲ್ಲ. ಅದು ಪ್ರಜ್ಞೆಯಲ್ಲ, ಮಹತ್ತಲ್ಲ, ಅದೇ ಪರಿಶುದ್ಧಾತ್ಮ, ಪುರುಷ. “ನಾನು ಸಾಕ್ಷಿ. ನಾನು ಸಾಕ್ಷಿಯಾಗಿರುವುದರಿಂದ ಪ್ರಕೃತಿಯು ಚೇತನಾಚೇತನಗಳನ್ನು ಸೃಷ್ಟಿಸುತ್ತಿರುವುದು.”</p>
		<p>ಪ್ರಕೃತಿಯಲ್ಲಿ ಚೇತನವೆನ್ನುವುದಾವುದು? ಈ ಚೇತನ ಎನ್ನುವುದು ಪ್ರಜ್ಞೆ, ಇದನ್ನೆ ನಾವು ಚಿತ್ ಎನ್ನುವುದು. ಈ ಚಿತ್ತಿನ ಮೂಲ ಪುರುಷನಲ್ಲಿದೆ. ಇದೇ ಪುರುಷನ ಸ್ವಭಾವ. ಇದನ್ನು ನಾವು ವಿವರಿಸುವುದಕ್ಕೆ ಆಗುವುದಿಲ್ಲ. ಆದರೆ ಜ್ಞಾನಕ್ಕೆಲ್ಲಾ ಇದೇ ಮೂಲಕಾರಣ. ಪುರುಷ ಪ್ರಜ್ಞೆಯಲ್ಲ. ಏಕೆಂದರೆ ಪ್ರಜ್ಞೆ ಒಂದು ಮಿಶ್ರ. ಆದರೆ ಪ್ರಜ್ಞೆಯಲ್ಲಿ ಯಾವುದು ಬೆಳಕಿನ ಅಂಶವೋ ಅದು ಪುರುಷನಿಗೆ ಸೇರಿದ್ದು, ಪ್ರಜ್ಞೆ ಪುರುಷನಲ್ಲಿದೆ. ಆದರೆ ಪುರುಷ ಪ್ರಜೆಯೂ ಅಲ್ಲ, ಜಾನವೂ ಅಲ್ಲ. ಪ್ರಕೃತಿ ಮತ್ತು ಪುರುಷನಲ್ಲಿರುವ ಚಿತ್ – ಇವೆರಡರ ಮಿಶ್ರಣವನ್ನು ನಾವು ಸುತ್ತಲೂ ನೋಡುವುದು. ವಿಶ್ವದಲ್ಲಿ ಯಾವುದು ಸುಖವಾಗಿದೆಯೋ ಆನಂದವಾಗಿದೆಯೊ, ಜ್ಞಾನದಂತೆ ಇದೆಯೋ ಅದೆಲ್ಲ ಪುರುಷನಿಗೆ ಸೇರಿದ್ದು. ಆದರೆ ಇದೆಲ್ಲ ಮಿಶ್ರ. ಏಕೆಂದರೆ ಇದರಲ್ಲಿ ಪುರುಷ ಪ್ರಕೃತಿಗಳೆರಡೂ ಸೇರಿವೆ. “ಎಲ್ಲಿ ಸಂತೋಷವಿದೆಯೊ, ಆನಂದವಿದೆಯೊ ಅಲ್ಲೆಲ್ಲಾ ಅಮೃತತ್ವದ ಅಂಶವಿದೆ. ಅದೇ ದೇವರು.'' ವಿಶ್ವಕ್ಕೆ ದೊಡ್ಡ ಆಕರ್ಷಣೆಯೆ ಪುರುಷ. ಪುರುಷ ಪ್ರಕೃತಿಗೆ ಸೇರಿಲ್ಲದೆ ಇದ್ದರೂ ಅವನು ಇಡೀ ವಿಶ್ವವನ್ನು ಆಕರ್ಷಿಸುವನು. ಚಿನ್ನಕ್ಕಾಗಿ ಧಾವಿಸುತ್ತಿರುವವನನ್ನು ನೀವು ನೋಡುವಿರಿ. ಅವನಲ್ಲಿ ಪುರುಷನ ಒಂದು ಅಂಶವಿದೆ. ಆದರೆ ಮೇಲೆ ಬೇಕಾದಷ್ಟು ಕೊಳೆ ಕುಳಿತಿರಬಹುದು. ಮನುಷ್ಯ ತನ್ನ ಮಕ್ಕಳನ್ನು ಪ್ರೀತಿಸುವಾಗ, ಹೆಂಡತಿ ತನ್ನ ಗಂಡನನ್ನು ಪ್ರೀತಿಸುವಾಗ, ಯಾವುದು ಆಕರ್ಷಿಸುವುದು? ಅದರ ಹಿಂದೆ ಇರುವ ಪುರುಷನ ಅಂಶ. ಅಲ್ಲಿ ಅದು ಕೊಳೆಯೊಂದಿಗೆ</p>
		<p>ಮಿಶ್ರವಾಗಿದೆ ಅಷ್ಟೆ. ಮತ್ತಾವುದೂ ಆಕರ್ಷಿಸಲಾರದು. “ಈ ಜಡ ಜಗತ್ತಿನಲ್ಲಿ ಪುರುಷನೊಬ್ಬನೇ ಚೇತನ'. ಇದೇ ಸಾಂಖ್ಯರ ಪುರುಷ. ಆದಕಾರಣ ಪುರುಷ ಸರ್ವ ವ್ಯಾಪಿಯಾಗಿರಬೇಕೆಂಬುದು ಇದರಿಂದ ಸಿದ್ಧಿಸಿದಂತೆ ಆಯಿತು. ಯಾವುದು ಸರ್ವವ್ಯಾಪಿಯಲ್ಲಿ ಅದು ಮಿತವಾಗಿರಬೇಕು. ಎಲ್ಲ ಮಿತಿಯೂ ಕಾರಣ ಉಳ್ಳದ್ದು. ಯಾವುದು ಕಾರಣ ಉಳ್ಳದ್ದೂ ಅದಕ್ಕೆ ಆದಿ ಅಂತಗಳಿರಬೇಕು. ಪುರುಷ ಮಿತನಾಗಿದ್ದರೆ ಅವನು ಸಾಯುವನು, ಸ್ವತಂತ್ರನಾಗುವುದಿಲ್ಲ, ಅವನೇ ಕೊನೆಯಾಗುವುದಿಲ್ಲ. ಅವನಿಗೆ ಮತ್ತಾವುದೊ ಕಾರಣವಿರಬೇಕಾಗುತ್ತದೆ. ಆದಕಾರಣ ಅವನು ಸರ್ವವ್ಯಾಪಿ. ಕಪಿಲನ ಪ್ರಕಾರ ಪುರುಷರು ಅನೇಕ, ಒಬ್ಬನೇ ಅಲ್ಲ, ಅನಂತ ಸಂಖ್ಯೆಯ ಪುರುಷರಿರುವರು. ನಮಗೆ ನಿಮಗೆಲ್ಲಾ ಒಬ್ಬೊಬ್ಬ ಪುರುಷ ಇರುವನು. ಹಾಗೆಯೇ ಎಲ್ಲರಿಗೂ. ಅದರಂತೆಯೆ ಅನಂತ ಸಂಖ್ಯೆಯ ವೃತ್ತಗಳು, ಪ್ರತಿಯೊಂದೂ ಅನಂತವಾಗಿದೆ. ಇವೆಲ್ಲ ವಿಶ್ವದಲ್ಲಿವೆ. ಪುರುಷ ದ್ರವ್ಯವೂ ಅಲ್ಲ, ಮನಸ್ಪೂ ಅಲ್ಲ, ಅವನ ಪ್ರತಿಬಿಂಬದ ಕಾಂತಿಯೊಂದೆ ನಮಗೆ ಕಾಣುವುದು. ಅದು ಸರ್ವವ್ಯಾಪಿಯಾದರೆ ಅದಕ್ಕೂ ಜನನ ಮರಣಗಳಿಲ್ಲ ಎಂಬುದು ನಿಶ್ಚಿತವಾದಂತೆ ಆಯಿತು. ಪ್ರಕೃತಿ ತನ್ನ ಜನನಮರಣಗಳ ಛಾಯೆಯನ್ನು ಅದರ ಮೇಲೆ ಕೆಡಹುತ್ತಿದೆ ಅಷ್ಟೆ. ಆದರೆ ಪುರುಷ ಸ್ವಭಾವತಃ ಪರಿಶುದ್ದ. ಇಲ್ಲಿಯವರೆಗೆ ಸಾಂಖ್ಯರ ತಮ್ಮ ಅದ್ಭುತವಾಗಿರುವುದನ್ನು ನೋಡಿದೆವು.</p>
		<p>ಅನಂತರ ಇದಕ್ಕೆ ವಿರೋಧವಾಗಿರುವ ಕೆಲವು ಪ್ರಮಾಣಗಳನ್ನು ತೆಗೆದುಕೊಳ್ಳೋಣ. ಇಲ್ಲಿಯವರೆಗೆ ಅವರ ವಿಶ್ಲೇಷಣೆ ಪರಿಪೂರ್ಣವಾಗಿದೆ. ಅವರ ಮನಶ್ಯಾಸ್ತ್ರವನ್ನು ಯಾರೂ ಪ್ರಶ್ನಿಸುವಂತೆಯೇ ಇಲ್ಲ. ಇಂದ್ರಿಯಗಳನ್ನು ಆಂತರಿಕ ಕೇಂದ್ರಗಳು ಮತ್ತು ಬಾಹ್ಯಕರಣಗಳು ಎಂದು ವಿಭಾಗಿಸುವುದರ ಮೂಲಕ ಅವು ಕೇವಲವಲ್ಲ, ಮಿಶ್ರ ಎಂಬುದನ್ನು ನೋಡಿದೆವು. ಅಹಂಕಾರವನ್ನು ಇಂದ್ರಿಯಗಳು ಮತ್ತು ಅದಕ್ಕೆ ಸಂಬಂಧಪಟ್ಟ ದ್ರವ್ಯ ಎಂದು ವಿಭಾಗಿಸಿ ಆಯಿತು. ಇದೂ ಕೂಡ ಭೌತಿಕ ಮಹತ್ ಕೂಡ ವಸ್ತುವಿನ ಒಂದು ಸ್ಥಿತಿ ಎಂಬುದನ್ನು ನೋಡಿದೆವು. ಅನಂತರ ಪುರುಷನನ್ನು ನೋಡುವೆವು. ಇಲ್ಲಿಯವರೆಗೆ ಯಾವ ಅಭ್ಯಂತರವೂ ಇಲ್ಲ. ಆದರೆ ನಾವು ಸಾಂಖ್ಯರನ್ನು, ಪ್ರಕೃತಿಯನ್ನು ಯಾರು ಸೃಷ್ಟಿಸಿದರು ಎಂದು ಪ್ರಶ್ನಿಸಿದರೆ ಅವರು ಪುರುಷ ಮತ್ತು ಪ್ರಕೃತಿ ಇಬ್ಬರೂ ಅನಾದಿ ಮತ್ತು ಸರ್ವವ್ಯಾಪಿಗಳು ಮತ್ತು ಅನಂತ ಪುರುಷರು ಇರುವರು ಎನ್ನುವರು. ಅವರ ಈ ಹೇಳಿಕೆಗಳನ್ನು ನಾವು ವಿರೋಧಿಸಬೇಕಾಗಿದೆ. ಅದಕ್ಕೆ ಬೇರೊಂದು ಸಮರ್ಪಕವಾದ ಉತ್ತರವನ್ನು ಕಂಡುಹಿಡಿಯಬೇಕಾಗಿದೆ. ಹಾಗೆ ಮಾಡಿದರೆ ನಾವು ಅದೈತಕ್ಕೆ ಬರುವೆವು. ನಮ್ಮ ಮೊದಲನೆ ಅಭ್ಯಂತರವೆ ಈ ಎರಡು ಅನಂತಗಳು ಇರುವುದಕ್ಕೆ ಹೇಗೆ ಸಾಧ್ಯ ಎಂಬುವುದು. ಅನಂತರ ನಮ್ಮ ವಾದವೆ ಸಾಂಖ್ಯ ತತ್ತ್ವವು ಪೂರ್ಣ ಸಾಮಾನೀಕರಣವಲ್ಲ, ಅದರಲ್ಲೂ ನಮಗೆ ತೃಪ್ತಿಕರವಾದ ಉತ್ತರ ದೊರೆಯುವುದಿಲ್ಲ ಎಂಬುದು. ವೇದಾಂತಿಗಳು ಹೇಗೆ ಈ ಸಮಸ್ಯೆಗಳನ್ನೆಲ್ಲಾ ಎದುರಿಸಿ ಒಂದು ಸಮಾಧಾನಕರವಾದ ಸಿದ್ದಾಂತವನ್ನು ರೂಪಿಸುವರು ಎಂಬುದನ್ನು ನೋಡುವೆವು. ಆದರೆ ನಿಜವಾಗಿ ಸಾಂಖ್ಯರಿಗೆ ಕೀರ್ತಿಯೆಲ್ಲಾ ಸೇರುವುದು. ಒಂದು ಮನೆಯನ್ನು ಕಟ್ಟಿದ ಮೇಲೆ ಅದಕ್ಕೆ ಸುಣ್ಣ ಬಳಿದು ಮುಗಿಸುವುದು ಸುಲಭ.</p>
	</section>
	<section class="level1 unnumbered" epub:type="chapter" role="doc-chapter" id="id-014">
		<h1 class="level1-title" epub:type="title">ಸಾಂಖ್ಯ ಮತ್ತು ವೇದಾಂತ <sup><a epub:type="noteref" href="999-aside.xhtml#id-001-31">*</a></sup></h1>
		<p>ಇದುವರೆಗೂ ನಾನು ಹೇಳಿದ ಸಾಂಖ್ಯಸಿದ್ದಾಂತದ ತಾತ್ಪರ್ಯವನ್ನು ಕೊಡುತ್ತೇನೆ. ಸಾಂಖ್ಯತತ್ತ್ವದ ಲೋಪದೋಷಗಳೇನು? ಎಲ್ಲಿ ವೇದಾಂತವು ಸಾಂಖ್ಯದೊಂದಿಗೆ ಹೋಲಿಸಿದಾಗ ಅದಕ್ಕೆ ಪೂರಕವೆಂದು ತೋರುತ್ತದೆ ಎಂಬುದನ್ನು ಈ ಉಪನ್ಯಾಸದಲ್ಲಿ ತಿಳಿದುಕೊಳ್ಳಲು ಯತ್ನಿಸೋಣ. ಸಾಂಖ್ಯ ತತ್ಯದ ಪ್ರಕಾರ ಪ್ರಕೃತಿಯೇ ಆಲೋಚನೆ ಬುದ್ದಿ ಯುಕ್ತಿ ಪ್ರೀತಿ ದ್ವೇಷ ಸ್ಪರ್ಶ ರುಚಿ ದ್ರವ್ಯ ಮುಂತಾದ ಅಭಿವ್ಯಕ್ತಿಗಳಿಗೆಲ್ಲಾ ಕಾರಣ, ಪ್ರತಿಯೊಂದೂ ಪ್ರಕೃತಿಯಿಂದಲೇ ಆಗಿದೆ. ಈ ಪ್ರಕೃತಿ ಸತ ರಜಸ್ಸು, ತಮಸ್ತು ಎಂಬ ಮೂರು ದ್ರವ್ಯಗಳಿಂದ ಆಗಿದೆ. ಇವು ಗುಣಗಳ ದ್ರವ್ಯಗಳು. ಇದರಿಂದಲೇ ಇಡೀ ಸೃಷ್ಟಿ ಉದ್ಭವಿಸಿರುವುದು. ಕಲ್ಪದ ಆದಿಯಲ್ಲಿ ಇವು ಸಮತ್ವದಲ್ಲಿರುತ್ತವೆ; ಸೃಷ್ಟಿ ಪ್ರಾರಂಭವಾದಾಗ ಇವು ಹಲವು ಬಗೆಯಲ್ಲಿ ಮಿಶ್ರವಾಗಿ ವಿಶ್ವದಂತೆ ಕಾಣುವುವು. ಸಾಂಖ್ಯರ ಪ್ರಕಾರ ಪ್ರಥಮ ಅಭಿವ್ಯಕ್ತಿಯ ಮಹತ್. ಅದರಿಂದ ಪ್ರಜ್ಞೆ ಹುಟ್ಟುವುದು. ಸಾಂಖ್ಯರ ದೃಷ್ಟಿಯಲ್ಲಿ ಇದೊಂದು ತತ್ಯ. ಇದರಿಂದ ಮನಸ್ಸು ಪಂಚೇಂದ್ರಿಯಗಳು ತನ್ಮಾತ್ರಗಳು ಎಲ್ಲಿ ಹುಟ್ಟುವುವು. ಎಲ್ಲ ಸೂಕ್ಷ್ಮಕಣಗಳು ಪ್ರಜ್ಞೆಯಿಂದ ಬರುವುವು. ಈ ಸೂಕ್ಷ್ಮದಿಂದ ಸ್ಫೂಲ ವಸ್ತುಗಳಾಗುವುವು. ನಾವು ತನ್ಮಾತ್ರಗಳನ್ನು ನೋಡಲಾರೆವು. ಸ್ಕೂಲ ವಸ್ತುಗಳಾದಾಗ ಅವು ನಮ್ಮ ಅನುಭವಕ್ಕೆ ವೇದ್ಯವಾಗುವುವು.</p>
		<p>ಚಿತ್ತವು, ಬುದ್ಧಿ ಪ್ರಜ್ಞೆ ಮನಸ್ಸು ಈ ಮೂರು ಕೆಲಸಗಳನ್ನು ಮಾಡುವಾಗ ಪ್ರಾಣವೆಂಬ ಶಕ್ತಿಯನ್ನು ಸೃಷ್ಟಿಸುವುದು. ಪ್ರಾಣವೆಂದರೆ ಕೇವಲ ಉಸಿರಾಡುವುದು ಎಂದು ಮಾತ್ರ ಅರ್ಥವಲ್ಲ. ಪ್ರಾಣದ ಒಂದು ಕ್ರಿಯೆಯ ಉಸಿರಾಡುವುದು. ಪ್ರಾಣವೆಂದರೆ ಇಡೀ ದೇಹದ ರಕ್ಷಣೆ ಮತ್ತು ಚಲನೆಗೆ ಕಾರಣವಾದ ನರಗಳ ಶಕ್ತಿ. ಅದು ಆಲೋಚನೆಯಂತೆಯೂ ವ್ಯಕ್ತವಾಗುವುದು. ಪ್ರಾಣದ ಬಹು ಮುಖ್ಯವಾದ, ಎಲ್ಲರಿಗೂ ಕಾಣುವ ಕೆಲಸವೆ ಉಸಿರಾಡುವುದು. ಪ್ರಾಣ ಗಾಳಿಯ ಮೇಲೆ ತನ್ನ ಪ್ರಭಾವವನ್ನು ಬೀರುವುದೇ ಹೊರತು, ಗಾಳಿ ಪ್ರಾಣದ ಮೇಲೆ ತನ್ನ ಪ್ರಭಾವವನ್ನು ಬೀರುವುದಿಲ್ಲ. ಉಸಿರಾಟವನ್ನು ನಿಗ್ರಹಿಸುವುದೆ ಪ್ರಾಣಾಯಾಮ, ಪ್ರಾಣದ ಚಲನೆಯನ್ನು ನಮ್ಮ ಸ್ವಾಧೀನಕ್ಕೆ ತರುವುದಕ್ಕಾಗಿಯೇ ಪ್ರಾಣಾಯಾಮವನ್ನು ಅಭ್ಯಾಸ ಮಾಡುವುದು. ಗುರಿ ಕೇವಲ ಉಸಿರಾಟವನ್ನು ನಿಗ್ರಹಿಸುವುದಾಗಲಿ, ಅಥವಾ ಶ್ವಾಸಕೋಶವನ್ನು ಬಲವಾಗಿ ಮಾಡುವುದಾಗಲಿ ಅಲ್ಲ. ಇದು ಡೆಲ್ ಸಾರೈಯ ವ್ಯಾಯಾಮವೇ ಹೊರತು ಪ್ರಾಣಾಯಾಮವಲ್ಲ. ಪ್ರಾಣಗಳು ಇಡೀ ದೇಹವನ್ನು ನಿಯಂತ್ರಿಸುವ ಶಕ್ತಿ. ಪುನಃ ಪ್ರಾಣಗಳು ದೇಹದಲ್ಲಿರುವ ಮನಸ್ಸು ಮತ್ತು ಅಂತಃಕರಣಗಳ ಪ್ರಭಾವಕ್ಕೆ ಒಳಪಟ್ಟಿವೆ. ಇಲ್ಲಿಯವರೆಗೂ ಸರಿಯಾಯಿತು. ಮನಶ್ಯಾಸ್ತ್ರವು ಸ್ಪಷ್ಟವಾಗಿದೆ, ಕರಾರುವಾಕ್ಕಾಗಿದೆ. ಆದರೂ ಇದು ಜಗತ್ತಿನ ಶ್ರೇಷ್ಠತಮ ಅತ್ಯಂತ ಪುರಾತನ ಯುಕ್ತಿಬದ್ದ ಆಲೋಚನೆ. ಎಲ್ಲಿಯಾದರೂ ಸ್ವಲ್ಪ ತತ್ತ್ವಶಾಸ್ತ್ರವಿದ್ದರೆ, ನಿಯಮಬದ್ದ ಆಲೋಚನೆ ಇದ್ದರೆ ಅವೆಲ್ಲ ಸ್ವಲ್ಪಮಟ್ಟಿಗಾದರೂ ಕಪಿಲನಿಗೆ ಋಣಿಗಳು. ಪೈಥಾಗರಸ್ ಇದನ್ನು ಭರತಖಂಡದಲ್ಲಿ ಕಲಿತು ಗ್ರೀಸ್‌ನಲ್ಲಿ ಬೋಧಿಸಿದನು. ಅನಂತರ ಪ್ಲೇಟೋಗೆ ಈ ಭಾವನೆ ಸ್ವಲ್ಪ </p>
		<p>ಹೊಳೆಯಿತು. ಇನ್ನೂ ಸ್ವಲ್ಪ ಕಾಲಾನಂತರ ನೋಸ್ಟಿಕ್ ಪಂಗಡದವರು ಇದನ್ನು ಅಲೆಗ್ಲಾಂಡಿಯಾಕ್ಕೆ ಒಯ್ದರು; ಅಲ್ಲಿಂದ ಇದು ಯೂರೋಪಿಗೆ ಬಂದಿತು. ಎಲ್ಲಿಯಾದರೂ ಮನಶ್ಯಾಸ್ತ್ರದ ಅಥವಾ ತತ್ತ್ವಶಾಸ್ತ್ರದ ವಿಕಾಸಕ್ಕೆ ಸ್ವಲ್ಪ ಪ್ರಯತ್ನ ನಡೆದಿದ್ದರೆ ಅಲ್ಲೆಲ್ಲ ಆ ಪ್ರಯತ್ನಕ್ಕೆ ಮೂಲಪಿತಾಮಹನೆ ಕಪಿಲಋಷಿ. ಇಲ್ಲಿಯವರೆಗೆ ಅವನ ಮನಶಾಸ್ತ್ರ ಅದ್ಭುತವಾಗಿದೆ ಎಂಬುದನ್ನು ನೋಡಿದೆವು. ಆದರೆ ನಾವು ಮುಂದುವರಿದಂತೆ ಅವನ ಕೆಲವು ಅಭಿಪ್ರಾಯಗಳ ವಿಷಯದಲ್ಲಿ ಭಿನ್ನಾಭಿಪ್ರಾಯವನ್ನು ತಾಳಬೇಕಾಗಿದೆ. ಕಪಿಲನ ಸಿದ್ಧಾಂತಕ್ಕೆ ತಳಹದಿಯೆ ವಿಕಾಸವಾದವೆನ್ನುವುದು ನಮಗೆ ಗೋಚರಿಸುವುದು. ಒಂದು ವಸ್ತುವಿನಿಂದ ಮತ್ತೊಂದು ವಸ್ತು ವಿಕಾಸವಾಗುತ್ತದೆ ಎಂದು ಅವನು ಭಾವಿಸುವನು. ಏಕೆಂದರೆ ಪರಿಣಾಮವೆನ್ನುವುದಕ್ಕೆ ಅವನ ವಿವರಣೆಯೆ 'ಮತ್ತೊಂದು ರೂಪದಲ್ಲಿ ವ್ಯಕ್ತವಾಗಿರುವ ಕಾರಣ,'' ಏಕೆಂದರೆ ಇಡೀ ವಿಶ್ವವು ನಮಗೆ ಕಾಣುವ ಮಟ್ಟಿಗೆ ವಿಕಾಸವಾಗುತ್ತಿದೆ, ಮುಂದುವರಿಯುತ್ತಿದೆ. ನಾವು ಜೇಡಿ ಮಣ್ಣನ್ನು ನೋಡುತ್ತೇವೆ. ಅದರ ಬೇರೊಂದು ಆಕಾರ ಮಡಕೆ ಎನ್ನುವೆವು. ಜೇಡಿ ಮಣ್ಣು ಕಾರಣ ಮಡಿಕೆ ಅದರ ಕಾರ್ಯ ಇದರಾಚೆ ನಮಗೆ ಕಾರ್ಯ ಕಾರಣದ ಭಾವನೆಯೆ ದೊರಕುವುದಿಲ್ಲ. ಈ ದೃಷ್ಟಿಯಿಂದ ಇಡೀ ಬ್ರಹ್ಮಾಂಡ ಪ್ರಕೃತಿಯಿಂದ ಉದ್ಭವಿಸಿದೆ. ಆದಕಾರಣ ವಿಶ್ವವು ತನ್ನ ಮೂಲಕಾರಣಕ್ಕಿಂತ ಮೂಲತಃ ಬೇರೆ ಆಗಲಾರದು. ಕಪಿಲನ ಪ್ರಕಾರ ಅವ್ಯಕ್ತ ಪ್ರಕೃತಿಯಿಂದ ಹಿಡಿದು ಬುದ್ದಿಯವರೆಗೆ ಯಾವುದೂ ಭೋಕ್ಷವಲ್ಲ, ಜ್ಞಾತೃವಲ್ಲ. ಒಂದು ಜೇಡಿಮಣ್ಣಿನ ಮುದ್ದೆಯಂತೆ ಮನಸ್ಸು. ಮನಸ್ಸಿಗೆ ಜ್ಞಾನವಿಲ್ಲ. ಆದರೂ ಅದು ಆಲೋಚಿಸುವಂತೆ ತೋರುವುದು. ಆದಕಾರಣ ಅದರ ಹಿಂದೆ ಯಾವುದೊ ವಸ್ತು ಇರಬೇಕು, ಆ ವಸ್ತುವೇ ಮಹತ್ ಮತ್ತು ಅದರಿಂದಾದ ಹಲವು ವಸ್ತುಗಳ ಮೂಲಕ ಪ್ರಕಾಶಿಸುತ್ತಿದೆ. ಇದನ್ನೇ ಕಪಿಲ ಪುರುಷ ಎನ್ನುವುದು, ವೇದಾಂತಿಗಳು ಆತ್ಮವೆನ್ನುವುದು. ಕಪಿಲನ ಅಭಿಪ್ರಾಯದಲ್ಲಿ ಪುರುಷ ಕೇವಲ, ಮಿಶ್ರವಲ್ಲ. ಅವನು ಅದ್ರವ್ಯ, ಅವನೊಬ್ಬನೇ ಅದ್ರವ್ಯ, ಪ್ರಪಂಚದಲ್ಲಿರುವ ವಿಭಿನ್ನ ಆವಿರ್ಭಾವಗಳೆಲ್ಲಾ ದ್ರವ್ಯಗಳು, ನಾನೊಂದು ಕಪ್ಪು ಹಲಗೆಯನ್ನು ನೋಡುತ್ತೇನೆ. ಮೊದಲು ಬಾಹ್ಯ ಪಂಚೇಂದ್ರಿಯಗಳು ಆ ಸುದ್ದಿಯನ್ನು ಮೆದುಳಿನ ಆಯಾ ಕೇಂದ್ರಕ್ಕೆ ತರುವುವು. ಈ ಕೇಂದ್ರದಿಂದ ಮನಸ್ಸಿಗೆ ಹೋಗಿ ಅಲ್ಲಿ ಒಂದು ಪರಿಣಾಮವನ್ನು ಉಂಟುಮಾಡುವುವು, ಮನಸ್ಸು ಬುದ್ದಿಗೆ ಒಯ್ಯುವುದು. ಬುದ್ದಿ ಕೆಲಸ ಮಾಡಲಾರದು, ಕೆಲಸವು ಪುರುಷನಿಂದ ಬರಬೇಕು. ಉಳಿದವುಗಳೆಲ್ಲ ಅವನ ಪರಿಚಾರಕರಂತೆ, ಅವು ಸುದ್ದಿಯನ್ನು ತರುತ್ತವೆ. ಇವನು ಅಪ್ಪಣೆ ಮಾಡುವನು. ಪುರುಷನೆ ನಿಜವಾದ ಭೋಗ್ಯ, ಜ್ಞಾತೃ, ಅವನೇ ಸತ್ಯ, ಸಿಂಹಾಸನದ ಮೇಲೆ ಮಂಡಿಸಿರುವವನೆ ಅವನು. ಅವನೇ ಆತ್ಮ, ಚೇತನಸ್ವರೂಪ. ಅವನು ಚೇತನಸ್ವರೂಪನಾಗಿರುವುದರಿಂದ ಅನಂತನಾಗಿರಬೇಕೆಂಬುದು ಸ್ವಭಾವತಃ ಸಿದ್ಧಿಸುವುದು. ಅವನಿಗೆ ಯಾವ ಮಿತಿಯೂ ಇರಲಾರದು. ಪ್ರತಿಯೊಬ್ಬ ಪುರುಷನೂ ಸರ್ವವ್ಯಾಪಿ, ನಮ್ಮಲ್ಲಿ ಪ್ರತಿಯೊಬ್ಬರೂ ಸರ್ವವ್ಯಾಪಿಗಳೆ. ಆದರೆ ನಾವು ಲಿಂಗ ಶರೀರದ ಮೂಲಕ ಎಂದರೆ ಸೂಕ್ಷ್ಮ ಶರೀರದ ಮೂಲಕ ಕೆಲಸ ಮಾಡಬಲ್ಲೆವು. ಈ ಲಿಂಗಶರೀರವು ಮನಸ್ಸು ಬುದ್ದಿ ಇಂದ್ರಿಯ ಮತ್ತು ಪ್ರಾಣಗಳಿಂದ ಆಗಿದೆ. ಇದನ್ನೆ ಕೈಸ್ತತಾತ್ವಿಕರು ಮಾನವನ ಆಧ್ಯಾತ್ಮಿಕ ತನು ಎನ್ನುವರು. ಈ ದೇಹವೇ ಮೋಕ್ಷ ಶಿಕ್ಷೆಗಳಿಗೆ ಅಥವಾ ಸ್ವರ್ಗ, ಜನ್ಮ ಪುನರ್ಜನ್ಮಗಳಿಗೆ ಗುರಿಯಾಗುವುದು. ಏಕೆಂದರೆ ಪ್ರಾರಂಭದಿಂದಲೂ ನಿಜವಾದ ಪುರುಷ ಬಂದು ಹೋಗಲಾರನು ಎಂಬುದನ್ನು ನೋಡಿದೆವು. ಚಲನೆ ಎಂದರೆ ಹೊಗುವುದು ಅಥವಾ ಬರುವುದು. ಯಾವುದು ಒಂದು ಸ್ಥಳದಿಂದ ಮತ್ತೊಂದು ಸ್ಥಳಕ್ಕೆ ಹೋಗುವುದೋ ಬರುವುದೋ ಅದು ಸರ್ವವ್ಯಾಪಿ ಯಾಗಿರಲಾರದು. ಆತ್ಮ ಅನಂತವಾದುದು, ಇದೊಂದೆ ಪ್ರಕೃತಿಯಿಂದ ಆಗದೆ ಇರುವುದು ಎಂಬುದನ್ನು ಕಪಿಲನ ಮನಶ್ಯಾಸ್ತ್ರದ ಸಿದ್ಧಾಂತದ ಮೂಲಕ ಅರಿತೆವು. ಪುರುಷನೊಬ್ಬನೆ ಪ್ರಕೃತಿಯ ಹೊರಗೆ ಇರುವವನು. ಆದರೆ ಅವನು ಪ್ರಕೃತಿಯಿಂದ ಬದ್ದನಾದಂತೆ ತೋರುತ್ತಿರುವನು. ಪ್ರಕೃತಿ ಅವನ ಸುತ್ತಲೂ ಇದೆ. ತಾನೇ ಪ್ರಕೃತಿಯೆಂದು ಆರೋಪಿಸಿಕೊಂಡಿರುವನು. ತಾನೇ ಲಿಂಗಶರೀರ, ತಾನೇ ಸ್ಕೂಲಶರೀರ ಎಂದು ಭಾವಿಸುವನು. ಆದಕಾರಣ ಅವನು ಸುಖದುಃಖಗಳನ್ನು ಅನುಭವಿಸುವನು. ಆದರೆ ನಿಜವಾಗಿ ಅವು ಅವನಿಗೆ ಸೇರಿಲ್ಲ. ಅವು ಕೇವಲ ಲಿಂಗಶರೀರಕ್ಕೆ ಮಾತ್ರ ಸೇರಿದವು.</p>
		<p>ಯೋಗಿಗಳು ಧ್ಯಾನಾವಸ್ಥೆಯನ್ನು ಅತ್ಯಂತ ಶ್ರೇಷ್ಠ ಅವಸ್ಥೆ ಎನ್ನುವರು. ಆಗ ಮನಸ್ಸು ಸ್ತಬ್ದವಾಗಿಯೂ ಇರುವುದಿಲ್ಲ, ಚಲಿಸುತ್ತಲೂ ಇರುವುದಿಲ್ಲ. ಆ ಸ್ಥಿತಿಯಲ್ಲಿ ನಾವು ಪುರುಷನಿಗೆ ಅತಿ ಸಮೀಪದಲ್ಲಿರುವೆವು, ಆತ್ಮನಿಗೆ ಸುಖ ದುಃಖಗಳಿಲ್ಲ; ಅದು ಎಲ್ಲದರ ಸಾಕ್ಷಿ; ಕಲ್ಮಫಲಗಳನ್ನು ಸ್ವೀಕರಿಸುವುದಿಲ್ಲ. ಸೂರನೇ ಪ್ರತಿಯೊಬ್ಬರ ಕಣ್ಣಿಗೂ ಹೊರಗಿನದು ಕಾಣುವಂತೆ ಮಾಡುವನು. ಆದರೂ ಕಣ್ಣಿನ ದೋಷದಿಂದ ಅವನು ಬಾಧಿತನಾಗುವುದಿಲ್ಲ. ಒಂದು ಸ್ಪಟಿಕದ ಹಿಂದೆ ಕೆಂಪು ಅಥವಾ ನೀಲಿ ಹೂವನ್ನು ಇಟ್ಟರೆ ಸ್ಪಟಿಕಮಣಿ ಆ ಬಣ್ಣದಂತೆ ಕಾಣುತ್ತಿದ್ದರೂ ಅದರಿಂದ ಬಾಧಿತವಾಗುವುದಿಲ್ಲ. ಇದರಂತೆಯೆ ಆತ್ಮ ಅಚಲವೂ ಅಲ್ಲ ಚಲವೂ ಅಲ್ಲ. ಅದು ಎರಡನ್ನೂ ಮಾರಿರುವುದು. ಆತ್ಮದ ಈ ಸ್ಥಿತಿಯನ್ನು ವಿವರಿಸುವ ಅತಿ ಹತ್ತಿರದ ಭಾವನೆಯೆ ಧ್ಯಾನಸ್ಥಿತಿ. ಇದೇ ಸಾಂಖ್ಯ ತತ್ಯ, ಸಾಂಖ್ಯರು ಪ್ರಕೃತಿ ಆವಿರ್ಭವಿಸುವುದು ಆತ್ಮನಿಗಾಗಿ ಎನ್ನುವರು. ಎಲ್ಲಾ ಮಿಶ್ರಣಗಳೂ ಇತರರಿಗಾಗಿ, ನೀವು ಪ್ರಕೃತಿ ಎಂದು ಕರೆಯುವ ಈ ಮಿಶ್ರಣವೆಲ್ಲ, ಈ ನಿರಂತರ ಬದಲಾವಣೆಯೆಲ್ಲ ಆತ್ಮನ ಅನುಭವಕ್ಕಾಗಿ ಆಗುತ್ತಿದೆ. ಕ್ಷುದ್ರತಮ ಜೀವದಿಂದ ಹಿಡಿದು ಶ್ರೇಷ್ಠತಮ ಜೀವದವರೆಗೆ ಎಲ್ಲರು ಅನುಭವಪಡೆದು ಮುಕ್ತರಾಗಲಿ ಎಂಬುದಕ್ಕಾಗಿ ಇದು ಆಗುತ್ತಿದೆ. ಇದನ್ನು ಪಡೆದ ಮೇಲೆ ಆತ್ಮವು ತಾನೆಂದಿಗೂ ಪ್ರಕೃತಿಯಲ್ಲಿ ಇರಲಿಲ್ಲ, ಬೇರೆ ಆಗಿದ್ದೆ, ತಾನು ಅವಿನಾಶಿ, ತಾನು ಬಂದು ಹೋಗಲಾರದಂಥದು ಎಂಬುದನ್ನು ಅದು ಅರಿಯುವುದು. ಸ್ವರ್ಗಕ್ಕೆ ತೆರಳುವುದು. ಪುನರ್ಜನ್ಮಧಾರಣೆ ಮಾಡುವುದು ಇವೆಲ್ಲ ಪ್ರಕೃತಿಯಲ್ಲಿತ್ತು, ತನ್ನಲ್ಲಿ ಇರಲಿಲ್ಲ ಎಂಬುದನ್ನು ಅರಿಯುವುದು. ಆತ್ಮ ಹೀಗೆ ಮುಕ್ತವಾಗುವುದು. ಪ್ರಕೃತಿಯಲ್ಲಿ ಪುರುಷನ ಅನುಭವಕ್ಕಾಗಿ ಕೆಲಸ ಮಾಡುತ್ತಿದೆ. ಅವನು ಗುರಿಯನ್ನು ಸೇರುವುದಕ್ಕಾಗಿ ಈ ಅನುಭವಗಳನ್ನು ಪಡೆಯುತ್ತಿರುವನು, ಆ ಗುರಿಯ ಸ್ವಾತಂತ್ರ್ಯ, ಸಾಂಖ್ಯರ ದೃಷ್ಟಿಯಲ್ಲಿ ಹಲವು ಆತ್ಮಗಳಿವೆ. ಕಪಿಲರ ಮತ್ತೊಂದು ಸಿದ್ದಾಂತದ ಪ್ರಕಾರ ಜಗತ್ತನ್ನು ವಿವರಿಸುವುದಕ್ಕೆ ಪ್ರಕೃತಿಯೊಂದೆ ಸಾಕು, ದೇವರು ಅನಾವಶ್ಯಕ.</p>
		<p>ಆತ್ಮವು ಸ್ವಭಾವತಃ ಸಚ್ಚಿದಾನಂದ ಸ್ವರೂಪ ಎಂದು ವೇದಾಂತಿಗಳು ಹೇಳುವರು. ಆದರೆ ಈ ಸತ್-ಚಿತ್-ಆನಂದಗಳು ಆತ್ಮನ ಗುಣಗಳಲ್ಲ. ಇವೆಲ್ಲಾ ಒಂದು, ಮೂರಲ್ಲ. ಇದೇ ಆತ್ಮನ ಸಾರ. ಬುದ್ದಿ ಪ್ರಕೃತಿಗೆ ಸೇರಿದ್ದು. ಏಕೆಂದರೆ ಅದು ಪ್ರಕೃತಿಯಿಂದಲೇ ಬಂದದ್ದು. ಇದು ಅದರಿಂದಲೇ ಬಂದದ್ದು - ಎಂಬ ಸಾಂಖ್ಯರ ವಾದವನ್ನು ವೇದಾಂತಿಗಳೂ ಒಪ್ಪಿಕೊಳ್ಳುವರು. ಯಾವುದನ್ನು ನಾವು ಬುದ್ದಿ ಎನ್ನುವೆವೊ ಅದೊಂದು ಮಿಶ್ರವೆಂದು ವೇದಾಂತಿಗಳೂ ಹೇಳುತ್ತಾರೆ. ಉದಾಹರಣೆಗೆ ನಮ್ಮ ಇಂದ್ರಿಯಗ್ರಹಣಗಳನ್ನು ಪರೀಕ್ಷೆ ಮಾಡೋಣ. ನಾನೊಂದು ಕಪ್ಪು ಹಲಗೆಯನ್ನು ನೋಡುತ್ತೇನೆ. ಈ ಭಾವನೆ ಹೇಗೆ ಬರುವುದು? ಜರ್ಮನ್ ತತ್ವಶಾಸ್ತ್ರಜ್ಞರು ಕಪ್ಪು ಹಲಗೆಯ ನಿಜವಾದ ಸ್ಥಿತಿ (thing in itself) ನಮಗೆ ಗೊತ್ತಿಲ್ಲ, ಅದು ಎಂದಿಗೂ ನಮಗೆ ಗೊತ್ತಾಗುವಂತೆ ಇಲ್ಲ ಎನ್ನುವರು. ಅದನ್ನು ಒಂದು 'ಎ' ಎಂದು ಕರೆಯೋಣ. ಈ 'ಎ' ನನ್ನ ಮನಸ್ಸಿನ ಮೇಲೆ ತನ್ನ ಪರಿಣಾಮವನ್ನು ಬಿಡುವುದು. ಆಗ ಮನಸ್ಸು ಪ್ರತಿಕ್ರಿಯೆಯನ್ನು ಉಂಟುಮಾಡುವುದು, ಮನಸ್ಸು ಒಂದು ಸರೋವರದಂತೆ. ನೀವೊಂದು ಕಲ್ಲನ್ನು ನೀರಿಗೆ ಎಸೆದರೆ ಪ್ರತಿಕ್ರಿಯಾತರಂಗವೊಂದು ಎದ್ದು ಇದರೆಡೆಗೆ ಬರುವುದು. ಈ ಅಲೆ ಕಲ್ಲಿನಂತೆ ಇಲ್ಲ. ಇದೊಂದು ಅಲೆ ಮಾತ್ರ. ಕಪ್ಪು ಹಲಗೆ ಮನಸ್ಸಿಗೆ ತಾಕುವಂತಹ ಒಂದು ಕಲ್ಲಿನಂತೆ, ಮನಸ್ಸು ಅದರ ಕಡೆಗೆ ಒಂದು ಅಲೆಯನ್ನು ನೂಕುತ್ತದೆ. ಈ ಅಲೆಯನ್ನು ನಾವು ಕಪ್ಪು ಹಲಗೆ ಎನ್ನುತ್ತೇವೆ. ನಾನು ನಿಮ್ಮನ್ನು ನೋಡುತ್ತೇನೆ. ನಿಮ್ಮ ನೈಜಸ್ಥಿತಿ ನನಗೆ ಗೊತ್ತಿಲ್ಲ, ಗೊತ್ತಾಗುವಂತೆಯೂ ಇಲ್ಲ. ನೀವು 'ಎ', ನನ್ನ ಮನಸ್ಸಿನ ಮೇಲೆ ಒಂದು ಪರಿಣಾಮವನ್ನು ಬೀರುತ್ತೀರಿ. ಎಲ್ಲಿಂದ ಈ ಸುದ್ದಿ ಬರುತ್ತದೆಯೋ ಆ ಕಡೆ ಮನಸ್ಸು ಒಂದು ಪ್ರತಿಕ್ರಿಯೆಯ ಅಲೆಯನ್ನು ಕಳುಹಿಸುವುದು. ಅದನ್ನೆ ನಾನು ಇಂತಹ ಶ್ರೀಮಾನ್ ಅಥವಾ ಶ್ರೀಮತಿ ಎನ್ನುವುದು. ಗ್ರಹಣದಲ್ಲಿ ಎರಡು ಕ್ರಿಯೆಗಳಿವೆ. ಒಂದು ಹೊರಗಿನಿಂದ ಬರುವುದು, ಮತ್ತೊಂದು ಒಳಗಿನಿಂದ ಬರುವುದು. ಇವೆರಡೂ ಎಂದರೆ 'ಎ' ಮತ್ತು ಮನಸ್ಸು ಇವೇ ನಮ್ಮ ಬಾಹ್ಯ ಜಗತ್ತು. ಜ್ಞಾನವೆಲ್ಲ ಪ್ರತಿಕ್ರಿಯೆಯಿಂದ ಜನಿಸುವುದು. ತಿಮಿಂಗಿಲದ ಬಾಲವನ್ನು ಹೊಡೆದ ಎಷ್ಟೋ ಕ್ಷಣದ ಮೇಲೆ ಅದಕ್ಕೆ ಆ ಅರಿವಾಗಿ ನೋವಾಗುವುದೆಂಬುದನ್ನು ಲೆಕ್ಕಾಚಾರ ಮಾಡಿ ನೋಡಿರುವರು. ಇದರಂತೆಯೆ ಆಂತರಿಕ ಗ್ರಹಣ ಕೂಡ, ನನ್ನಲ್ಲಿರುವ ನಿಜವಾದ ಆತ್ಮ ಕೂಡ ನನಗೆ ಗೊತ್ತಿಲ್ಲ. ಗೊತ್ತಾಗುವಂತೆಯೂ ಇಲ್ಲ. ಅದನ್ನು “ಬಿ” ಎಂದು ಕರೆಯೋಣ. ನಾನು ಇಂತಹವನು ಎಂದರೆ ಬಿ+ಮನಸ್ಸು. ಈ 'ಬಿ' ಮನಸ್ಸಿಗೆ ತಾಕುವುದು. ಆದಕಾರಣ ನಮ್ಮ ಬಾಹ್ಯ ಜಗತ್ತು ಎ+ಮನಸ್ಸು, ಆಂತರಿಕ ಜಗತ್ತು ಬಿ+ಮನಸ್ಸು, ಎ ಮತ್ತು ಬಿ ಗಳು ಕ್ರಮವಾಗಿ ಹೊರಗಿನ ಮತ್ತು ಒಳಗಿನ ಜಗತ್ತಿನ ಹಿಂದೆ ಇರುವ ವಸ್ತುವಿನ ನೈಜಸ್ಥಿತಿಯ ಚಿಹ್ನೆಗಳು. - ವೇದಾಂತದ ಪ್ರಕಾರ ಮೂಲಭೂತವಾದ ಮೂರು ಭಾವನೆಗಳೆಂದರೆ ನಾನಿರುವೆ, ನನಗೆ ಗೊತ್ತಿದೆ, ನಾನು ಧನ್ಯ ಎಂಬುದು ನನಗೆ ಯಾವ ಬಯಕೆಗಳೂ ಇಲ್ಲ. ನಾನು ಶಾಂತನು, ಅಚಲನು. ತಾತ್ಕಾಲಿಕವಾಗಿ ಬರುವ ಯಾವುದೂ ನನ್ನ ಸಮತ್ವಕ್ಕೆ ಭಂಗತರಲಾರದು ಎನ್ನುವುದೆ ನಮ್ಮ ಜೀವನದ ಮುಖ್ಯ ಭಾವನೆ, ನಮ್ಮ ಅಸ್ತಿತ್ವದ</p>
		<p>ತಳಹದಿ. ಅದು ಮಿತವಾದಾಗ ಅದು ವ್ಯಾವಹಾರಿಕ ಜಗತ್ತಿನಂತೆ, ವ್ಯಾವಹಾರಿಕ ಜ್ಞಾನದಂತೆ, ಪ್ರೇಮದಂತೆ, ತೋರುವುದು. ಪ್ರತಿಯೊಬ್ಬನೂ ಇರುವನು, ಪ್ರತಿಯೊಬ್ಬನೂ ತಿಳಿದುಕೊಳ್ಳಬೇಕಾಗಿದೆ, ಪ್ರತಿಯೊಬ್ಬನೂ ಪ್ರೀತಿಯನ್ನು ತೀವ್ರವಾಗಿ ಬಯಸುವನು. ಅವನಿಗೆ ಪ್ರೀತಿಸದೆ ವಿಧಿಯಿಲ, ಅತಿ ಅಲಾತನಿಂದ ಪುಣಾತ ನವರೆಗೆ ಎಲ್ಲ ರೂ ಪ್ರೀತಿಸಬೇಕಾಗಿದೆ. 'ಬಿ'' ಎನ್ನುವ ಅಂತರಂಗದಲ್ಲಿರುವ ನೈಜವಸ್ತು ಮನಸ್ಸಿನೊಂದಿಗೆ ಸೇರಿ ಇರವು, ಜ್ಞಾನ, ಪ್ರೀತಿಗಳನ್ನು ಸೃಷ್ಟಿಸುವುದು. ಇದನ್ನೇ ವೇದಾಂತಿಗಳು ಸಚ್ಚಿದಾನಂದ ಅದೈತ ಎನ್ನುವರು. ಆ ನಿಜವಾದ ಅಸ್ತಿತ್ವಕ್ಕೆ ಮಿತಿಯಿಲ್ಲ. ಅಮಿಶ್ರ, ಅವಿಕಾರಿ, ಮುಕ್ತಾತ್ಮ, ಮನಸ್ಸಿನೊಂದಿಗೆ ಸೇರಿಹೋದಾಗ ಅದು ಜೀವಾತ್ಮವಾಗುವುದು. ಸರ್ವವ್ಯಾಪಿಯಾದ ಆಕಾಶವು ಮಡಕೆ ಕುಡಿಕೆಗಳ ಮೂಲಕ ಭಿನ್ನವಾದಂತೆ ತೋರುವ ಹಾಗೆ ಆತ್ಮವು, ಸಸ್ಯ, ಪ್ರಾಣಿ, ಮಾನವ ಮುಂತಾದುವು ಆದಂತೆ ತೋರುತ್ತಿದೆ. ನಿಜವಾದ ಜ್ಞಾನವು ನಮಗೆ ತಿಳಿದಿರುವುದಲ್ಲ, ಅದು ಪ್ರತಿಭೆಯಲ್ಲ, ಯುಕ್ತಿಯಲ್ಲ, ಹುಟ್ಟುಗುಣವಲ್ಲ. ಅದು ಅಧೋಗತಿಗೆ ಇಳಿದು ಭ್ರಾಂತವಾದಾಗ ಅದನ್ನು ಪ್ರತಿಭೆ ಎಂತಲೂ, ಅದಕ್ಕಿಂತಲೂ ಕೆಳಗೆ ಬಂದರೆ ಯುಕ್ತಿಯೆಂತಲೂ ಅದಕ್ಕೂ ಕೆಳಗೆ ಬಂದರೆ, ಅದನ್ನು ಹುಟ್ಟುಗುಣವೆಂದೂ ಕರೆಯುತ್ತೇವೆ. ಯಾವುದು ನಿಜವಾದ ಜ್ಞಾನವಾಗಿದೆಯೊ ಅದೇ ವಿಜ್ಞಾನ, ಅದು ಪ್ರತಿಭೆಯೂ ಅಲ್ಲ, ಯುಕ್ತಿಯೂ ಅಲ್ಲ, ಹುಟ್ಟುಗುಣವೂ ಅಲ್ಲ. ಸರ್ವಜ್ಞತೆ ಎಂಬುದೊಂದೆ ಅದರ ಸಮಾಪಕ್ಕೆ ಬರುವ ವಿವರಣೆ. ಅದಕ್ಕೆ ಮಿತಿ ಇಲ್ಲ, ಅದು ಮಿಶ್ರವಾಗುವುದಿಲ್ಲ. ಆ ಆನಂದವು ಆವೃತವಾದಾಗ ಅದನ್ನು ಪ್ರೀತಿ, ಸ್ಕೂಲ ಅಥವಾ ಸೂಕ್ಷ್ಮ ದೇಹಗಳ ಅಥವಾ ಭಾವನೆಗಳ ಕಡೆಗಿರುವ ಆಕರ್ಷಣೆ ಎನ್ನುವೆವು. ಆ ಧನ್ಯತಾಸ್ಥಿತಿಯ ಒಂದು ವಿಕೃತಿರೂಪ ಮಾತ್ರ ಇದು. ಸಚ್ಚಿದಾನಂದವು ಆತ್ಮನ ಗುಣವಲ್ಲ, ಇದೇ ಅದರ ಸಾರ. ಇದಕ್ಕೂ ಆತ್ಮಕ್ಕೂ ಯಾವ ವ್ಯತ್ಯಾಸವೂ ಇಲ್ಲ, ಈ ಮೂರೂ ಒಂದೇ, ಒಂದನ್ನೇ ಮೂರು ದೃಷ್ಟಿಯಿಂದ ನೋಡುವೆವು. ಇದು ಎಲ್ಲ ಸಾಪೇಕ್ಷಜ್ಞಾನದಾಚೆ ಇದೆ. ಆತ್ಮನ ಅನಂತ ಜ್ಞಾನ ಮಾನವನ ಮೆದುಳಿಗೆ ಇಳಿದುಬಂದಾಗ ಪ್ರತಿಭೆ, ಯುಕ್ತಿ ಮುಂತಾದವುಗಳಂತೆ ವ್ಯಕ್ತವಾಗುವುದು. ತಾನು ವ್ಯಕ್ತವಾಗುವ ಮಧ್ಯವರ್ತಿಗೆ ತಕ್ಕಂತೆ ಅದರ ಆವಿರ್ಭಾವ ವ್ಯತ್ಯಾಸವಾಗುವುದು. ಆತ್ಮನ ದೃಷ್ಟಿಯಿಂದ ಮನುಷ್ಯನಿಗೂ ಅತಿ ಕ್ಷುದ್ರ ಪ್ರಾಣಿಗೂ ವ್ಯತ್ಯಾಸವಿಲ್ಲ. ಪ್ರಾಣಿಯ ಮೆದುಳು ಮಾತ್ರ ಅಷ್ಟು ಪ್ರವರ್ಧಮಾನಕ್ಕೆ ಬಂದಿಲ್ಲ. ಅದರ ಮೂಲಕ ವ್ಯಕ್ತವಾಗುವ ಹುಟ್ಟುಗುಣ ಅಷ್ಟು ಚುರುಕಾಗಿಲ್ಲ. ಮನುಷ್ಯನಲ್ಲಿ ಮೆದುಳು ಮತ್ತೂ ಸೂಕ್ಷ್ಮವಾಗಿದೆ. ಅದಕ್ಕೇ ಆತ್ಮನ ಆವಿರ್ಭಾವ ಸ್ಪಷ್ಟವಾಗಿದೆ. ಶ್ರೇಷ್ಠ ಮಾನವನಲ್ಲಿ ಅದು ಪೂರ್ಣ ಸ್ಪಷ್ಟವಾಗುವುದು. ಇದರಂತೆಯೆ ಅಸ್ತಿತ್ವ ಕೂಡ. ನಮಗೆ ತಿಳಿದಿರುವ ಅಲ್ಪ ಅಸ್ತಿತ್ವವು ಆತ್ಮನ ನೈಜಸ್ವಭಾವದ ಒಂದು ಪ್ರತಿಬಿಂಬವಷ್ಟೆ. ಇದರಂತೆ ಆನಂದ ಕೂಡ. ನಾವು ಯಾವುದನ್ನು ಪ್ರೀತಿ, ಆಕರ್ಷಣೆ ಎನ್ನುವೆವೊ ಅದು ಆತ್ಮನ ಅನಂತ ಧನ್ಯತೆಯ ಒಂದು ಪ್ರತಿಬಿಂಬ ಮಾತ್ರ, ಆವಿರ್ಭಾವದಿಂದ ಮಿತವಾಗುವುದು. ಆದರೆ ಅವ್ಯಕಕ್ಕೆ, ಆತ್ಮನ ನೈಜಸ್ವಭಾವಕ್ಕೆ ಮಿತಿ ಇಲ್ಲ. ಆ ಧನ್ಯತೆಗೆ ಯಾವ ಮೇರೆಯೂ ಇಲ್ಲ. ಆದರೆ ಪ್ರೀತಿಯಲ್ಲಿ ಒಂದು ಮಿತಿ ಇದೆ. ನಾನು ಒಂದು ದಿನ ನಿನ್ನನ್ನು ಪ್ರೀತಿಸುವೆನು. ಮಾರನೆಯ ದಿನ ದ್ವೇಷಿಸುವೆನು.</p>
		<p>ನನ್ನ ಪ್ರೀತಿ ಒಂದು ದಿನ ಹಿಗ್ಗುವುದು, ಮತ್ತೊಂದು ದಿನ ಕುಗ್ಗುವುದು. ಏಕೆಂದರೆ ಇದು ಕೇವಲ ಒಂದು ಆವಿರ್ಭಾವ ಮಾತ್ರ.</p>
		<p>ನಾವು ವಿರೋಧಿಸುವ ಕಪಿಲರ ಪ್ರಥಮ ಭಾವನೆಯೇ ಅವರ ದೇವರ ವಿಷಯ. ವ್ಯಷ್ಟಿ ಮಹತ್ತಿನಿಂದ ಹಿಡಿದು ವ್ಯಷ್ಟಿ ದೇಹದವರೆಗಿನ ಈ ವಿಕಾರ ಸರಣಿಯನ್ನು ಆಳುವ ಒಬ್ಬ ಪುರುಷ ಹೇಗೆ ಆವಶ್ಯಕವೋ, ಹಾಗೆಯೆ ವಿಶ್ವದಲ್ಲಿ, ವಿಶ್ವಬುದ್ದಿ, ವಿಶ್ವ ಅಹಂಕಾರ, ವಿಶ್ವಮನಸ್ಸು, ಸೂಕ್ಷ್ಮವಿಶ್ವ, ಸ್ಕೂಲವಿಶ್ವ ಇವುಗಳನ್ನು ಆಳುವುದಕ್ಕೆ ಒಬ್ಬ ಈಶ್ವರನಿರಬೇಕಾಗುವುದು. ವಿಶ್ವ ಸೃಷ್ಟಿಯ ಹಿಂದೆ ಸರ್ವವ್ಯಾಪಿಯಾದ, ಎಲ್ಲವನ್ನೂ ನಿಯಂತ್ರಿಸುವ ಈಶ್ವರನೊಬ್ಬನಿಲ್ಲದೆ ಇದ್ದರೆ ಸೃಷ್ಟಿ ಹೇಗೆ ಪೂರ್ಣವಾಗುವುದು? ಸಮಷ್ಟಿಯ ಹಿಂದೆ ವಿಶ್ವ ಪುರುಷನನ್ನು ನಿರಾಕರಿಸಿದರೆ ವ್ಯಷ್ಟಿಯ ಹಿಂದೆಯೂ ಪುರುಷನನ್ನು ನಿರಾಕರಿಸಬೇಕಾಗುವುದು. ವ್ಯಷ್ಟಿಯ ತರತಮ ಆವಿರ್ಭಾವಗಳ ಹಿಂದೆ ಈ ಆವಿರ್ಭಾವಗಳನ್ನೆಲ್ಲಾ ಮಾರಿದ ಅದ್ರವ್ಯನಾದ ಒಬ್ಬ ಪುರುಷನಿರುವನು ಎಂದು ನೀವು ಊಹಿಸಿದರೆ, ಇದೇ ಯುಕ್ತಿಯೇ ಸಮಷ್ಟಿಗೂ ಅನ್ವಯಿಸುವುದು. ಪ್ರಕೃತಿಯ ಆವಿರ್ಭಾವಕ್ಕೆ ಅತೀತವಾದ ವಿಶ್ವಾತ್ಮನೇ ಪರಮೇಶ್ವರ.</p>
		<p>ಈಗ ಮುಖ್ಯವಾದ ವ್ಯತ್ಯಾಸ ಬರುವುದು. ಒಬ್ಬರಿಗಿಂತ ಹೆಚ್ಚು ಪುರುಷರು ಇರಬಹುದೆ? ನಾವು ನೋಡಿದಂತೆ ಪುರುಷ ಅನಂತವಾಗಿರುವನು, ಸತ್ವವ್ಯಾಪಿ ಯಾಗಿರುವನು. ಸರ್ವವ್ಯಾಪಿಯಾಗಿರುವುದು, ಅನಂತವಾಗಿರುವುದು ಎರಡಿರಲಾರದು. ಎ ಮತ್ತು ಬಿ ಎಂಬ ಎರಡು ಅನಂತವಿದ್ದರೆ ಅನಂತವಾದ ಎ ಮತ್ತು ಅನಂತವಾದ ಬಿ ಪರಸ್ಪರ ಮಿತಿಗಳಿಗೆ ಕಾರಣವಾಗುವುದು. ಏಕೆಂದರೆ ಅನಂತ ಎ ಅನಂತ ಬಿ ಅಲ್ಲ; ಮತ್ತು ಅನಂತ ಬಿ ಅನಂತ ಎ ಅಲ್ಲ. ವ್ಯತ್ಯಾಸ ಎಂದರೆ ಪ್ರತ್ಯೇಕತೆ, ಪ್ರತ್ಯೇಕತೆ ಎಂದರೆ ಮಿತಿ, ಎ ಮತ್ತು ಬಿ ಇವುಗಳು ಒಂದು ಮತ್ತೊಂದಕ್ಕೆ ಮಿತಿ ತರುವುದರಿಂದ ಅನಂತ ವಾಗಿರಲಾರವು. ಆದಕಾರಣ ಒಂದು ಅನಂತ ಮಾತ್ರ ಇರಲು ಸಾಧ್ಯ. ಅದೇ ಏಕಪುರುಷ.</p>
		<p>ಈಗ ಅಂತರ್ಜಗತ್ತನ್ನು (ಬಿ) ಮತ್ತು ಬಾಹ್ಯ ಜಗತ್ತನ್ನು (ಎ) ತೆಗೆದುಕೊಂಡು ಅವೆರಡೂ ಒಂದೇ ಎಂಬುದನ್ನು ತೋರಿಸುತ್ತೇನೆ. ಬಾಹ್ಯಜಗತ್ತು ಎಂದರೆ ಎ ಮತ್ತು ಮನಸ್ಸು. ಅಂತ‌ ಜಗತ್ತು ಬಿ ಮತ್ತು ಮನಸ್ಸು, ಎ ಮತ್ತು ಬಿ ಎರಡೂ ಅಜ್ಞಾತವೂ ಎಂದರೆ ತಿಳಿದಿಲ್ಲದೇ ಇರುವುದೂ ಮತ್ತು ಅಜ್ಯ ವು ಎಂದರೆ ತಿಳಿಯಲಾರದ್ದೂ ಆದ ವಸ್ತುಗಳು, ವ್ಯತ್ಯಾಸಕ್ಕೆಲ್ಲ ಕಾರಣ ಕಾಲ ದೇಶ ನಿಮಿತ್ತಗಳು. ಇವೆಲ್ಲ ಮನಸ್ಸಿಗೆ ಸೇರಿದುವು. ಇವಿಲ್ಲದೆ ಯಾವ ಮಾನಸಿಕ ಕ್ರಿಯೆಯೂ ಸಾಧ್ಯವಿಲ್ಲ. ಕಾಲದ ಭಾವನೆ ಇಲ್ಲದೆ ನೀವು ಆಲೋಚನೆ ಮಾಡಲಾರಿರಿ. ದೇಶದ ಭಾವನೆಯಿಲ್ಲದೆ ನೀವು ಕಲ್ಪಿಸಿ ಕೊಳ್ಳಲಾರಿರಿ. ಕಾರ್ಯಕಾರಣ ಸಂಬಂಧವಿಲ್ಲದೆ ಏನೂ ಆಗಲಾರದು. ಇವು ಮನಸ್ಸಿನ ರೀತಿ. ಇವನ್ನು ತೆಗೆದುಬಿಟ್ಟರೆ ಮನಸ್ಸೇ ಇರುವುದಿಲ್ಲ. ವ್ಯತ್ಯಾಸಕ್ಕೆಲ್ಲ ಕಾರಣ ಮನಸ್ಸು. ವೇದಾಂತದ ದೃಷ್ಟಿಯಲ್ಲಿ ಮನಸ್ಸಿನ ಸ್ವಭಾವವೇ ಅಂತರ ಜಗತ್ತು ಮತ್ತು ಬಾಹ್ಯಜಗತ್ತೆಂಬ ತೋರಿಕೆಯ ಭೇದವನ್ನು ತಂದೊಡ್ಡಿರುವುದು. ಬಾಹ್ಯಜಗತ್ತು ಮತ್ತು ಅಂತರ್‌ಜಗತ್ತು ಎರಡೂ ಮನಸ್ಸಿಗೆ ಅತೀತವಾಗಿರುವುದರಿಂದ, ಅವುಗಳಲ್ಲಿ ವ್ಯತ್ಯಾಸವಿಲ್ಲ. ಅವೆರಡೂ ಒಂದು. ಅದಕ್ಕೆ ನಾವು ಯಾವ ಗುಣವನ್ನೂ ಆರೋಪಿಸುವುದಕ್ಕೆ ಆಗುವುದಿಲ್ಲ. ಏಕೆಂದರೆ</p>
		<p>ಗುಣಗಳು ಹುಟ್ಟುವುದು ಮನಸ್ಸಿನಲ್ಲಿ, ನಿರ್ಗುಣ ವಾಗಿರುವುದು ಏಕವಾಗಿರಬೇಕು. ಬಾಹ್ಯಜಗತ್ತಿಗೆ ಯಾವ ಗುಣವೂ ಇಲ್ಲ. ಅದು ನಮ್ಮ ಮನಸ್ಸಿನ ಗುಣವನ್ನು ತೆಗೆದುಕೊಳ್ಳುವುದು. ಅದರಂತೆಯೇ ಅಂತರ್ಜಗತ್ತು ಕೂಡ. ಆದಕಾರಣ ಬಾಹ್ಯಜಗತ್ತು ಮತ್ತು ಅಂತರ್ಜಗತ್ತುಗಳರಡೂ ಒಂದು. ಇಡೀ ವಿಶ್ವವೆಲ್ಲ ಒಂದು. ಪ್ರಪಂಚದಲ್ಲೆಲ್ಲಾ ಒಂದೇ ಒಂದು ಆತ್ಮವಿರುವುದು, ಒಂದೇ ಒಂದು ಅಸ್ತಿತ್ವವಿರುವುದು. ಆ ಒಂದು ದೇಶಕಾಲ ನಿಮಿತ್ಯದ ಮೂಲಕ ಪ್ರವೇಶಿಸಿದಾಗ ಹಲವು ಹೆಸರುಗಳಿಂದ ಕರೆಸಿಕೊಳ್ಳಲ್ಪಡುವುದು - ಬುದ್ದಿ, ಸ್ಕೂಲ ಸೂಕ್ಷ್ಮವಸ್ತುಗಳು ಇತ್ಯಾದಿ. ಒಂದೇ ಎಲ್ಲಾ ವಿವಿಧ ಮನೋರೂಪಗಳಂತೆ ಕಾಣುತ್ತಿದೆ. ಅದರ ಒಂದು ಅಂಶ ಕಾಲದೇಶನಿಮಿತ್ತ ಜಾಲಕ್ಕೆ ಸಿಕ್ಕಿದಂತೆ ತೋರಿದಾಗ ಬೇರೆ ಆಕಾರವನ್ನು ತಾಳುವುದು. ಆ ಜಾಲವನ್ನು ತೆಗೆದರೆ ಅದೆಲ್ಲ ಒಂದೆ. ಆದಕಾರಣವೆ ಅದೈತ ತತ್ವದಲ್ಲಿ ಇಡೀ ಬ್ರಹ್ಮಾಂಡವೆಲ್ಲ ಆತ್ಮಕ್ಯವಾಗಿದೆ. ಅದನ್ನೇ ಬ್ರಹ್ಮ ಎಂದು ಕರೆಯುವರು. ವಿಶ್ವದ ಹಿಂದೆ ನಾವು ಅದನ್ನು ನೋಡಿದಾಗ ಅದನ್ನು ಈಶ್ವರ ಎನ್ನುವೆವು. ಅದನ್ನು ಈ ವ್ಯಷ್ಟಿಯ ಹಿಂದೆ ಎಂದರೆ ದೇಹದ ಹಿಂದೆ ನೋಡಿದಾಗ ಜೀವ ಎನ್ನುವೆವು. ಈ ಜೀವವೇ ಮಾನವನಲ್ಲ ಆತ್ಮ. ಇರುವುದು ಒಂದೇ ಪುರುಷ. ಅದೇ ವೇದಾಂತದ ಬ್ರಹ್ಮ, ಈಶ್ವರ ಮತ್ತು ಜೀವಿಯನ್ನು ವಿಶ್ಲೇಷಣೆಮಾಡಿದಾಗ ಅವೆರಡೂ ಬ್ರಹ್ಮವೆ. ನೀನೇ ವಿಶ್ವ, ಅಖಂಡ ಸರ್ವವ್ಯಾಪಿ. “ಎಲ್ಲಾ ಕೈಗಳ ಮೂಲಕ ನೀನು ಕೆಲಸ ಮಾಡುವೆ, ಎಲ್ಲಾ ಬಾಯಿ ಮೂಲಕ ನೀನು ಊಟಮಾಡುವೆ, - ಎಲ್ಲಾ ಮೂಗಿನ ಮೂಲಕ ನೀನು ಉಸಿರಾಡುವೆ, ಎಲ್ಲಾ ಮನಸ್ಸಿನ ಮೂಲಕ ನೀನು ಆಲೋಚಿಸುತ್ತಿರುವೆ.'' ಇಡೀ ವಿಶ್ವವೇ ನೀನು, ವಿಶ್ವವೇ ನಿನ್ನ ದೇಹ, ನೀನೇ ವಿಶ್ವ ವ್ಯಕ್ತ ಅವಕವೆರಡೂ ನೀನೇ, ನೀನೇ ವಿಶ್ವದ ಆತ್ಮ ಮತ್ತು ದೇಹ ಕೂಡ. ನೀನೇ ದೇವರು, ದೇವತೆಗಳು, ಮನುಷ್ಯ, ಪ್ರಾಣಿ, ಸಸ್ಯ, ಲೋಹ; ನೀನೇ ಸರ್ವವೂ, ಎಲ್ಲಾ ಅಭಿವ್ಯಕ್ತಿಗಳೂ ನಿನ್ನವೆ. ಇರುವುದೆಲ್ಲ ನೀನೆ, ನೀನೇ ಅನಂತಾತ್ಮ, ಅನಂತ ಅವಿಭಾಜ್ಯ. ಅದರಲ್ಲಿ ಅಂಶಗಳಿರಲಾರವು. ಇದ್ದರೆ ಪ್ರತಿ ಅಂಶವೂ ಅನಂತವಾದುದು, ಪ್ರತಿ ಅಂಶವೂ ಪೂರ್ಣಕ್ಕೆ ಸಮನಾಗುವುದು. ನೀನು ಇಂತಹ ಎ ಬಿ ಎಂಬುದು ಸತ್ಯವಾಗಲಾರದು. ಇದೊಂದು ಹಗಲುಗನಸು, ಇದನ್ನರಿತು ಮುಕ್ತನಾಗು. ಇದೇ ಅದೈತ ನಿರ್ಣಯ. "ನಾನು ದೇಹವಲ್ಲ, ಇಂದ್ರಿಯವಲ್ಲ, ಮನಸ್ಸಲ್ಲ, ನಾನೆ ಸಚ್ಚಿದಾನಂದ ಶಿವೋಹಂ .'' ಇದೇ ನಿಜವಾದ ಜ್ಞಾನ. ಉಳಿದ ಬುದ್ದಿವಂತಿಕೆ, ಯುಕ್ತಿ ಮುಂತಾದುವೆಲ್ಲ ಅಜ್ಞಾನ, ನನಗೆ ಜ್ಞಾನವೆಲ್ಲಿದೆ? ಏಕೆಂದರೆ ನಾನೇ ಜ್ಞಾನಸ್ವರೂಪನಾಗಿರುವೆನು. ನನಗೆ ಜೀವ ವೆಲ್ಲಿದೆ? ಏಕೆಂದರೆ ನಾನೇ ಜೀವಸ್ವರೂಪನಾಗಿರುವನು. ನಾನು ಬದುಕಿರುವೆನೆಂಬುದು ನಿಜ. ಏಕೆಂದರೆ ನಾನೇ ಜೀವ. ನನ ಮೂಲಕ, ನನ್ನಲಿ , ನನ್ನಂತೆ ಅಲ ದೆ ಪ್ರಪಂಚದಲ್ಲಿ ಬೇರೆ ಯಾವುದೂ ಇರಲಾರದು. ನಾನು ಪಂಚಭೂತಗಳ ಮೂಲಕ ವ್ಯಕ್ತವಾಗುತ್ತಿರುವೆನು. ಆದರೆ ನಾನು ಮುಕ್ತಾತ್ಮ, ಸ್ವಾತಂತ್ರ್ಯವನ್ನು ಅರಸುವವರಾರು? ಯಾರೂ ಇಲ್ಲ. ಬದ್ದನೆಂದು ಭಾವಿಸಿದರೆ ನೀನು ಬದ್ಧನಾಗಿರುವೆ. ಆ ಬಂಧನವನ್ನು ನೀನೇ ಸೃಷ್ಟಿಸಿಕೊಳ್ಳುವೆ. ನೀನು ಮುಕ್ತನೆಂದು ಭಾವಿಸಿದರೆ ಈ ಕ್ಷಣ ಮುಕ್ತ. ಇದೇ ಜ್ಞಾನ, ಮುಕ್ತಿ ನೀಡುವ ಜ್ಞಾನ, ಸಮಸ್ತ ಪ್ರಕೃತಿಯ ಗುರಿಯೆ ಮುಕ್ತಿ..</p>
	</section>
	<section class="level1 unnumbered" epub:type="chapter" role="doc-chapter" id="id-015">
		<h1 class="level1-title" epub:type="title">ಪ್ರಕೃತಿ ಮತ್ತು ಪುರುಷ <sup><a epub:type="noteref" href="999-aside.xhtml#id-001-32">*</a></sup></h1>
		<p> ಆಧುನಿಕರ ಭಾವನೆಯಲ್ಲಿ ಪ್ರಕೃತಿ ಎಂದರೆ ಕೇವಲ ಭೌತಿಕ ಆವಿರ್ಭಾವ ಮಾತ್ರ. ಯಾವುದನ್ನು ಸಾಧಾರಣವಾಗಿ ಮನಸ್ಸು ಎನ್ನುವೆವೊ ಅದು ಪ್ರಕೃತಿಯಲ್ಲ ಎಂದು ಭಾವಿಸಿದ್ದೇವೆ. ಇಚ್ಛಾಸ್ವಾತಂತ್ರ್ಯ ಎಂಬುದೊಂದಿದೆ ಎಂದು ಸಾಧಿಸಲು ಯತ್ನಿಸುವ ತಾತ್ತಿಕರು ಮನಸ್ಸನ್ನು ಪ್ರಕೃತಿಗೆ ಸೇರಿಸುವುದಿಲ್ಲ. ಏಕೆಂದರೆ ಪ್ರಕೃತಿ ಖಂಡಿತವಾಗಿ ಯಾರಿಗೂ ಜಗ್ಗದ ಒಂದು ನಿಯಮಕ್ಕೆ ಒಳಪಟ್ಟಿದೆ. ಪ್ರಕೃತಿಯಲ್ಲಿ ಮನಸ್ಸು ಇದೆ ಎಂದರೆ ಮನಸೂ ಕೂಡ ಆ ನಿಯಮಕ್ಕೆ ಒಳಪಡಬೇಕಾಗುವುದು. ಮನಸ್ಸು ಪ್ರಕೃತಿಯ ಅಧೀನಕ್ಕೆ ಒಳಪಟ್ಟರೆ ಸ್ವಾತಂತ್ರೋಚ್ಛೆಯ ಸಿದ್ದಾಂತ ಮಣ್ಣುಪಾಲಾದಂತೆಯೆ. ಏಕೆಂದರೆ ಯಾವುದು ನಿಯಮಕ್ಕೆ ಒಳಪಟ್ಟಿದೆಯೋ ಅದು ಹೇಗೆ ಸ್ವತಂತ್ರವಾಗಬಲ್ಲದು?</p>
		<p>ಭರತಖಂಡದ ದಾರ್ಶನಿಕರು ಇದಕ್ಕೆ ವಿರುದ್ಧವಾದ ನಿಲುವನ್ನು ತಾಳಿರುವರು. ವ್ಯಕ್ತವಾದ ಅಥವಾ ಅವ್ಯಕ್ತವಾದ ಎಲ್ಲಾ ವಿಧವಾದ ಜೀವಗಳೂ ನಿಯಮಕ್ಕೆ ಒಳಪಟ್ಟಿರುವುವೆಂದು ಅವರು ಹೇಳುವರು. ಮನಸ್ಸು ಮತ್ತು ಬಾಹ್ಯ ಪ್ರಕೃತಿ ಎಲ್ಲಾ ನಿಯಮಕ್ಕೆ ಒಳಪಟ್ಟಿವೆ, ಎಲ್ಲಾ ಒಂದೇ ಬಗೆಯ ನಿಯಮಕ್ಕೆ ಅಧೀನವಾಗಿವೆ ಎನ್ನುತ್ತಾರೆ ಅವರು, ಮನಸ್ಸು ಒಂದು ನಿಯಮಕ್ಕೆ ಒಳಗಾಗದಿದ್ದರೆ, ನಾವು ಆಲೋಚಿಸುವ ಯೋಚನೆಗಳು, ಅವುಗಳ ಹಿಂದೆ ಮಾಡಿದ ಯೋಚನೆಯ ಪ್ರತಿಫಲಗಳಲ್ಲದಿದ್ದರೆ, ಒಂದು ಮಾನಸಿಕ ಸ್ಥಿತಿ ಮತ್ತೊಂದು ಮಾನಸಿಕ ಸ್ಥಿತಿಯ ಪರಿಣಾಮವಲ್ಲದೇ ಇದ್ದರೆ, ಮನಸ್ಸು ತರ್ಕರಹಿತವಾಗುತ್ತದೆ. ಇಚ್ಛೆ ಸ್ವತಂತ್ರವೆಂದೂ ಮತ್ತು ಯುಕ್ತಿ ಅಲ್ಲಿ ಕೆಲಸಮಾಡಲಾರದು ಎಂದೂ ಯಾರು ಹೇಳಬಲ್ಲರು? ಮನಸ್ಸು ಕಾರ್ಯಕಾರಣ ನಿಯಮಕ್ಕೆ ಒಳಪಟ್ಟಿದ್ದರೆ ಇಚ್ಛೆ ಸ್ವತಂತ್ರ ಎಂದು ಅವರು ಹೇಗೆ ಸಾಧಿಸಬಲ್ಲರು? ನಿಯಮವೆಂಬುದು ಕಾರ್ಯಕಾರಣ ಸಂಬಂಧವನ್ನು ಅವಲಂಬಿಸಿದೆ. ಕೆಲವು ಘಟನೆಗಳು ಆದ ಮೇಲೆ ಅವಕ್ಕೆ ಸರಿಯಾಗಿ ಮತ್ತೆ ಕೆಲವು ಘಟನೆಗಳು ಆಗುವುವು; ಪ್ರತಿಯೊಂದು ನಡೆದುದಕ್ಕೂ ಮುಂದೆ ನಡೆಯುವುದೊಂದು ಇದ್ದೇ ಇರುವುದು. ಪ್ರಕೃತಿಯಲ್ಲೇ ಹೀಗೆ. ಮನಸ್ಸಿನಲ್ಲಿ ಕಾರ್ಯಕಾರಣ ನಿಯಮ ಜಾರಿಯಲ್ಲಿದ್ದರೆ, ಮನಸ್ಸು ಬದ್ದವಾದುದು; ಅದು ಸ್ವತಂತ್ರವಲ್ಲ, ಇಲ್ಲಿ ಇಚ್ಛೆ ಎಂದಿಗೂ ಸ್ವತಂತ್ರವಲ್ಲ, ಅದು ಹೇಗೆ ಸ್ವತಂತ್ರವಾಗ ಬಲ್ಲುದು? ಆದರೆ ನಾವೆಲ್ಲ ಮುಕ್ತರೆಂದು ಗೊತ್ತಿದೆ. ಮುಕ್ತರೆಂದು ಅನುಭವಿಸುತ್ತೇವೆ. ನಾವು ಸ್ವತಂತ್ರರಲ್ಲದೆ ಇದ್ದರೆ, ಜೀವನಕ್ಕೆ ಅರ್ಥವೇ ಇರುತ್ತಿರಲಿಲ್ಲ; ಬಾಳಿ , ಪ್ರಯೋಜನವಿರುತ್ತಿರಲಿಲ್ಲ.</p>
		<p>ಪ್ರಾಚ್ಯ ದಾರ್ಶನಿಕರು ಈ ಸಿದ್ದಾಂತವನ್ನು ಒಪ್ಪಿಕೊಂಡರು, ಅಥವಾ ಈ ಸಿದ್ದಾಂತವನ್ನು ಸಾರಿದರು. ಮನಸ್ಸು ಮತ್ತು ಇಚ್ಛೆ ಇವೆರಡೂ ಪ್ರಕೃತಿಯಂತೆಯೇ ಕಾಲದೇಶನಿಮಿತ್ತದೊಳಗೆ ಇವೆ. ಆದಕಾರಣ ಅವು ಕಾರ್ಯಕಾರಣ ನಿಯಮಕ್ಕೆ ಬಂಧಿಗಳು. ನಾವು ಕಾಲದಲ್ಲಿ ಆಲೋಚಿಸುವೆವು, ನಮ್ಮ ಆಲೋಚನ ಕಾಲಕ್ಕೆ</p>
		<p>ಅಧೀನವಾಗಿರುವುದು. ಇರುವುದೆಲ್ಲ ಕಾಲದೇಶಗಳಲ್ಲಿವೆ. ಎಲ್ಲವೂ ಕಾರ್ಯಕಾರಣ ನಿಯಮಕ್ಕೆ ಅಡಿಯಾಳು. - ನಾವು ಯಾವುದನ್ನು ದ್ರವ್ಯ (matter) ಮತ್ತು ಮನಸ್ಸು ಎನ್ನುವೆವೊ ಅವೆರಡೂ ಒಂದೇ. ಅವುಗಳಿಗೆ ಇರುವ ವ್ಯತ್ಯಾಸ ಸ್ಪಂದನದ ತರತಮದಲ್ಲಿ ಮಾತ್ರ. ಮನಸ್ಸು ಅತಿ ಕಡಮೆ ಸ್ಪಂದಿಸಿದಾಗ ಅದನ್ನು ದ್ರವ್ಯ (matter) ಎನ್ನುವರು. ದ್ರವ್ಯ ಅತಿ ಹೆಚ್ಚಾಗಿ ಸ್ಪಂದಿಸಿದಾಗ ಅದನ್ನು ಮನಸ್ಸು ಎನ್ನುವರು. ಎರಡೂ ಒಂದೇ ವಸ್ತುವಿನಿಂದ ಆಗಿವೆ. ಹೇಗೆ ದ್ರವ್ಯವು ದೇಶ-ಕಾಲ ನಿಮಿತ್ತಗಳಿಗೆ ಬಂದಿಯೋ ಹಾಗೆಯೇ ಮನಸ್ಸು ಕೂಡ ದೇಶ-ಕಾಲ ನಿಮಿತ್ತಗಳಿಗೆ ಬಂದಿ.</p>
		<p>ಪ್ರಕೃತಿ ಎಲ್ಲ ಕಡೆಗಳಲ್ಲಿಯೂ ಸಮರೂಪವಾಗಿರುವುದು. (homogeneous). ವೈವಿಧ್ಯ ಇರುವುದು ಆವಿರ್ಭಾವದಲ್ಲಿ ಮಾತ್ರ. ಪ್ರಕೃತಿ ಎಂದರೆ ವೈವಿಧ್ಯ. ಎಲ್ಲಾ ಒಂದೇ ವಸ್ತು, ಆದರೆ ಅದು ವಿಧವಿಧವಾಗಿ ವ್ಯಕ್ತಗೊಂಡಿದೆ. ಮನಸ್ಸು ದ್ರವ್ಯ ವಾಗುವುದು, ದ್ರವ ಮನಸ್ಸಾಗುವುದು. ಇದು ಕೇವಲ ಸ್ಪಂದನದ ಹೆಚ್ಚು ಕಡಿಮೆ ಮಾತ್ರ. ಒಂದು ಉಕ್ಕಿನ ಸಲಾಕಿಯನ್ನು ತೆಗೆದುಕೊಂಡು, ಶಕ್ತಿಯನ್ನು ಅದರ ಮೂಲಕ ಹರಿಸಿ ಅದು ಸ್ಪಂದಿಸುವಂತೆ ಮಾಡಿ. ಆಗ ಏನಾಗುವುದೆಂಬುದನ್ನು ನೋಡಿ. ಇದನ್ನು ಒಂದು ಕತ್ತಲೆಕೋಣೆಯಲ್ಲಿ ಮಾಡಿದರೆ ನಿಮಗೆ ಮೊದಲು ನಿಮ್ಮ ಅರಿವಿಗೆ ಬರುವುದೇ ಗುಂಯ್‌ಗುಟ್ಟುವ ಶಬ್ದ, ನೀವು ಸ್ಪಂದನವನ್ನು ಹೆಚ್ಚಿಸಿದರೆ ಆ ಉಕ್ಕಿನ ಸಲಾಕಿ ಕಾಂತಿಯಿಂದ ಕೋರೈಸುವುದು. ಸ್ಪಂದನವನ್ನು ಇನ್ನೂ ಹೆಚ್ಚು ಮಾಡಿದರೆ ಉಕ್ಕಿನ ಸಲಾಕಿ ಮಾಯವಾಗಿ ಹೋಗುವುದು. ಅದು ಮನಸ್ಸಾಗುವುದು.</p>
		<p>ಮತ್ತೊಂದು ಉದಾಹರಣೆಯನ್ನು ತೆಗೆದುಕೊಳ್ಳಿ. ನಾನು ಹತ್ತು ದಿನ ಊಟ ಮಾಡದೆ ಇದ್ದರೆ ಆಲೋಚಿಸಲಾರದವನಾಗುತ್ತೇನೆ. ಎಲ್ಲೂ ಕೆಲವು ಆಲೋಚನೆಗಳು ಮಾತ್ರ ನನ್ನ ಮನಸ್ಸಿನಲ್ಲಿರುವುವು. ನಾನು ಬಹಳ ದುರ್ಬಲನಾಗುತ್ತೇನೆ. ನನ್ನ ಹೆಸರೆ ನನಗೆ ಗೊತ್ತಿರುವುದಿಲ್ಲ. ನಾನು ಸ್ವಲ್ಪ ಆಹಾರವನ್ನು ತೆಗೆದುಕೊಂಡರೆ ಸ್ವಲ್ಪ ಹೊತ್ತಿನ ಮೇಲೆ ಆಲೋಚಿಸುವುದಕ್ಕೆ ಮೊದಲು ಮಾಡುತ್ತೇನೆ. ನನ್ನ ಮನಸ್ಸಿನ ಶಕ್ತಿ ಪುನಃ ಬರುವುದು. ಆಹಾರ ಆಲೋಚನೆಯಾಯಿತು. ಇದರಂತೆಯೇ ಮನಸ್ಸು ತನ್ನ ಸ್ಪಂದನವನ್ನು ಕಡಮೆಮಾಡಿ ದೇಹದಲ್ಲಿ ವ್ಯಕ್ತವಾಗಿ ದ್ರವ್ಯವಾಗುವುದು.</p>
		<p>ಇದರಲ್ಲಿ ದ್ರವ ಮೊದಲೆ, ಆಲೋಚನೆ ಮೊದಲೆ ಒಂದು ಉದಾಹರಣೆಯನ್ನು ತೆಗೆದುಕೊಳ್ಳೋಣ: ಕೋಳಿ ಮೊಟ್ಟೆ ಇಡುವುದು, ಮೊಟ್ಟೆ ಮತ್ತೊಂದು ಕೋಳಿಯಾಗುವುದು. ಆ ಕೋಳಿ ಮತ್ತೊಂದು ಮೊಟ್ಟೆಯನ್ನು ಇಡುವುದು. ಹೀಗೆ ಒಂದು ಮತ್ತೊಂದಾಗುತ್ತಿರುವುದು. ಈಗ ಮೊಟ್ಟೆ ಮೊದಲೆ, ಕೋಳಿ ಮೊದಲೆ? ನೀವು ಯಾವ ಕೋಳಿಯೂ ಹಾಕದ ಮೊಟ್ಟೆಯನ್ನು ಕಲ್ಪಿಸಿಕೊಳ್ಳಲಾರಿರಿ. ಇಲ್ಲವೇ ಯಾವ ಮೊಟ್ಟೆಯಿಂದಲೂ ಬರದ ಕೋಳಿಯನ್ನು ಕಲ್ಪಿಸಿಕೊಳ್ಳಲಾರಿರಿ. ಇದರಲ್ಲಿ ಯಾವುದು ಮೊದಲಾದರೂ ಏನೂ ವ್ಯತ್ಯಾಸವಾಗುವುದಿಲ್ಲ. ನಮ್ಮ ಆಲೋಚನೆಯೆಲ್ಲ ಕೋಳಿಯ ಮತ್ತು ಮೊಟ್ಟೆಯ ನ್ಯಾಯದಂತೆ ಇದೆ.</p>
		<p>ಜೀವನದ ಅತಿ ಶ್ರೇಷ್ಠ ಸತ್ಯಗಳು ಮರೆತುಹೋಗಿವೆ. ಕಾರಣ ಅವು ಅಷ್ಟು ಸರಳವಾಗಿರುವುದೇ ಆಗಿರುವುದು. ಶ್ರೇಷ್ಠ ಸತ್ಯಗಳು ಬಹಳ ಸರಳವಾಗಿವೆ ಏಕೆಂದರೆ ಅವು ಸರ್ವಕ್ಕೂ ಅನ್ವಯಿಸುವುವುಗಳಾಗಿವೆ. ಸತ್ಯವೇ ಯಾವಾಗಲೂ ಸರಳ ವಾಗಿರುವುದು, ಮಾನವನ ಅಜ್ಞಾನದಿಂದಲೇ ಅದು ಜಟಿಲವಾಗುವುದು. ಆ ಮನುಷ್ಯನಲ್ಲಿ ಸ್ವತಂತ್ರವಾಗಿರುವುದು ಮನಸ್ಸಲ್ಲ. ಏಕೆಂದರೆ ಅದು ನಿಯಮಕ್ಕೆ ಒಳಗಾಗಿರುವುದು. ಅಲ್ಲಿ ಸ್ವಾತಂತ್ರ್ಯವಿಲ್ಲ. ಮನುಷ್ಯ ಮನಸ್ಸಲ್ಲ; ಅವನು ಆತ್ಮ, ಆತ್ಮ ನಿತ್ಯಮುಕ್ತ, ಯಾವಾಗಲೂ ಬಂಧನಕ್ಕೆ ಸಿಕ್ಕಿಬಿದ್ದುದಲ್ಲ, ಸನಾತನವಾದುದು. ಮಾನವ ಆತ್ಮದೃಷ್ಟಿಯಿಂದ ಸ್ವತಂತ್ರನು. ಆತ್ಮ ನಿತ್ಯಮುಕ್ತವಾದುದು. ಆದರೆ ಮನಸ್ಸು ತಾತ್ಕಾಲಿಕವಾಗಿ ಏಳುವ ಅಲೆಗಳೇ ತಾನೆಂದು ಭಾವಿಸಿ, ಆತ್ಮನನ್ನು ಮರೆತು, ಮಾಯೆಯೆಂಬ ಕಾಲ-ದೇಶ ನಿಮಿತದ ಜಾಲದಲ್ಲಿ ಮುಳುಗಿರುವುದು. ಇದೇ ನಮ. ಬಂಧನಕ್ಕೆ ಕಾರಣ. ನಾವು ಯಾವಾಗಲೂ ಮನಸ್ಸು ಮತ್ತು ಅದರಲ್ಲಿ ಆಗುತ್ತಿರುವ ಬದಲಾವಣೆಗಳೊಂದಿಗೆ ತಾದಾತ್ಮಭಾವವನ್ನು ತಾಳುವೆವು. ಮಾನವನ ಸ್ವಾತಂತ್ರ್ಯವೇ ಆತ್ಮನಲ್ಲಿ ಪ್ರತಿಷ್ಠಿತವಾಗಿದೆ. ಆತ್ಮ ತಾನು ಮುಕ್ತವೆಂದು ಯಾವಾಗಲೂ ಅರಿತು ಮನಸ್ಸು ಬಂಧನದಲ್ಲಿದ್ದರೂ ತನ್ನ ಸ್ವಾತಂತ್ರ್ಯವನ್ನು ವ್ಯಕ್ತಗೊಳಿಸಲು ಯತ್ನಿಸುತ್ತಿರುವುದು. 'ನಾನು ಮುಕ್ತ, ನನ್ನ ನಿಜರೂಪವೆ ನಾನಾಗಿರುವೆನು.' ಇದೇ ನಮ್ಮ ಮುಕ್ತಿ, ನಿತ್ಯ ಮುಕ್ತವಾದ ಅನಿರ್ಬಂಧವಾದ ಸನಾತನವಾದ ಆತ್ಮ ಯುಗಯುಗಗಳಿಂದಲೂ ತನ್ನ ಯಂತ್ರವಾದ ಮನಸ್ಸಿನ ಮೂಲಕ ವ್ಯಕ್ತವಾಗಲು ಯತ್ನಿಸುತ್ತಿದೆ.</p>
		<p>ಹಾಗಾದರೆ ಮನುಷ್ಯನಿಗೂ ಪ್ರಕೃತಿಗೂ ಏನು ಸಂಬಂಧವಿದೆ? ಅತಿಕ್ಕುದ್ರತಮ ಕೀಟದಿಂದ ಹಿಡಿದು ಮಾನವನವರೆಗೆ ಆತ್ಮವು ಪ್ರಕೃತಿಯ ಮೂಲಕ ವ್ಯಕ್ತವಾಗಲು ಯತ್ನಿಸುತ್ತಿದೆ. ಅತಿ ಕ್ಷುದ್ರ ಜೀವದ ಆವಿರ್ಭಾವದ ಹಿಂದೆಯೂ ಆತ್ಮನ ಅನಂತ ಮಹಿಮೆ ಸುಪ್ತವಾಗಿದೆ. ಅದು ಕ್ರಮೇಣ ವಿಕಾಸದ ವಿಧಾನದ ಮೂಲಕ ವ್ಯಕ್ತವಾಗುತ್ತಾ ಬರುತ್ತಿದೆ. ಆತ್ಮ ತನ್ನ ಮಹಿಮೆಯನ್ನು ವ್ಯಕ್ತಗೊಳಿಸುವುದಕ್ಕಾಗಿಯೆ ವಿಕಾಸದ ಅನಂತ ಮೆಟ್ಟಲುಗಳು ಇರುವುದು. ಪ್ರತಿ ಕ್ಷಣದಲ್ಲಿಯೂ ಅದು ಪ್ರಕೃತಿಗೆ ವಿರೋಧವಾಗಿ ಹೋರಾಡುತ್ತಿದೆ. ಮನುಷ್ಯ ಈಗ ಇರುವ ಸ್ಥಿತಿಗೆ ಕಾರಣ ಪ್ರಕೃತಿಯೊಡನೆ ಅವನು ಮಾಡಿಕೊಳ್ಳುವ ರಾಜಿಯಲ್ಲ. ಪ್ರಕೃತಿಯೊಂದಿಗೆ ಸೌಹಾರ್ದದಿಂದ, ಪ್ರಕೃತಿಯೊಂದಿಗೆ ಸಮರಸದಿಂದ ಬಾಳಿ ಎಂದು ನಾವು ಬೇಕಾದಷ್ಟು ಕೇಳುತ್ತೇವೆ. ಇದೊಂದು ತಪ್ಪು ಮೇಜು ಮಡಕೆ ಲೋಹ ಗಿಡಮರ ಇವೆಲ್ಲ ಪ್ರಕೃತಿಯೊಂದಿಗೆ ಸಮರಸದಿಂದ ಇವೆ. ಅಲ್ಲಿ ಪೂರ್ಣಸಾಮರಸ್ಯವಿದೆ. ಅಸಾಮರಸ್ಯ ಇಲ್ಲವೇ ಇಲ್ಲ. ಪ್ರಕೃತಿಯೊಂದಿಗೆ ಸಾಮರಸದಿಂದ ಇರುವುದೇ ತಾಟಸ, ಅದೇ ಮತು. ಮನುಷ, ಈ ಮನೆಯನು ಹೇಗೆ ಕಟ್ಟಿದ ? ಪ್ರಕೃತಿಯ ಸ್ನೇಹದಿಂದಲೆ? ಇಲ್ಲ, ಪ್ರಕೃತಿಯೊಡನೆ ಹೋರಾಡಿ. ಪ್ರಕೃತಿಯೊಡನೆ ಅವಿರಳವಾಗಿ ನಡೆಸಿದ ಹೋರಾಟವೇ ಮಾನವನ ಪ್ರಗತಿಗೆ ಕಾರಣವೆ ಹೊರತು ಅದಕ್ಕೆ ಬಾಗಿ ಶರಣಾಗುವುದಲ್ಲ.</p>
	</section>
	<section class="level1 unnumbered" epub:type="chapter" role="doc-chapter" id="id-016">
		<h1 class="level1-title" epub:type="title">ಆಧ್ಯಾತ್ಮಿಕ ಸಾಧನೆಗೆ ಸಲಹೆಗಳು <sup><a epub:type="noteref" href="999-aside.xhtml#id-001-33">*</a></sup></h1>
		<p>(ಲಾಸ್‌ಎಂಜಲೀಸ್‌ನ ಹೋಂ ಆಫ್ ಟೂತ್‌ನಲ್ಲಿ ನೀಡಿದ ಪ್ರವಚನ ) ಈ ದಿನ ಪ್ರಾಣಾಯಾಮ ಮುಂತಾದ ವಿಷಯಗಳನ್ನು ನಿಮಗೆ ತಿಳಿಸಲು ಪ್ರಯತ್ನಿಸುವೆನು. ಇದುವರೆಗೆ ಸಿದ್ದಾಂತಗಳನ್ನು ಚರ್ಚಿಸುತ್ತಿದ್ದೆವು. ಈಗ ಅನುಷ್ಠಾನಕ್ಕೆ ಸಂಬಂಧಪಟ್ಟ ಕೆಲವು ವಿಷಯಗಳನ್ನು ತಿಳಿದುಕೊಳ್ಳುವುದು ಒಳ್ಳೆಯದು. ಭರತ ಖಂಡದಲ್ಲಿ ಇದಕ್ಕೆ ಸಂಬಂಧಪಟ್ಟ ಹಲವು ಗ್ರಂಥಗಳಿವೆ. ಹೇಗೆ ನಿಮ್ಮ ಜನ ಇತರ ವ್ಯವಹಾರಗಳಲ್ಲಿ ಅನುಷ್ಠಾನಪರರೊ ಹಾಗೆಯೆ ನಮ್ಮ ಜನ ಆಧ್ಯಾತ್ಮಿಕ ವಿಷಯದಲ್ಲಿ ಅನುಷ್ಟಾನಪರರು. ಈ ದೇಶದಲ್ಲಿ (ಅಮೆರಿಕಾದಲ್ಲಿ) ಐದು ಜನ ಒಟ್ಟಿಗೆ ಕಲೆತು ನಾವೊಂದು ಜಾಯಿಂಟ್ ಸ್ಟಾಕ್ ಕಂಪೆನಿ ಸ್ಥಾಪಿಸೋಣ ಎಂದು ಮಾತನಾಡಿ ಕೊಳ್ಳುವರು. ಅದು ಐದು ಗಂಟೆಗಳಲ್ಲಿ ಆಗುವುದು. ಭರತಖಂಡದಲ್ಲಿ ಐವತ್ತು ವರುಷಗಳಾದರೂ ಇದನ್ನು ಮಾಡಲಾರರು. ಇಂತಹ ವಿಷಯಗಳಲ್ಲಿ ನಮ್ಮ ಜನ ಕಾರಚತುರರಲ್ಲ. ಆದರೆ ಯಾವುದಾದರೊಂದು ತಾತ್ವಿಕ ಸಿದ್ದಾಂತವನ್ನು ಜಾರಿಗೆ ತಂದರೆ ಅದೆಷ್ಟು ವಿಚಿತ್ರವಾಗಿರಲಿ ಅದಕ್ಕೆ ಅನುಯಾಯಿಗಳು ದೊರಕುವರು. ಉದಾಹರಣೆಗೆ ಒಬ್ಬ ಹನ್ನೆರಡು ವರುಷ ಹಗಲು ರಾತ್ರೆ ಒಂಟಿ ಕಾಲಮೇಲೆ ನಿಂತರೆ ಅವನಿಗೆ ಮುಕ್ತಿ ದೊರಕುವುದೆಂಬ ಸಿದ್ದಾಂತವನ್ನು ಜಾರಿಗೆ ತಂದನೆಂದು ಇಟ್ಟುಕೊಳ್ಳಿ. ಅದನ್ನು ಅನುಸರಿಸುವ ನೂರಾರು ಜನ ಅವನಿಗೆ ದೊರಕುವರು. ಎಲ್ಲಾ ಕಷ್ಟಗಳನ್ನೂ ಸಮಾಧಾನದಿಂದ ಸಹಿಸುವರು. ಪುಣ್ಯ ಸಂಪಾದಿಸುವುದಕ್ಕೆ ಕೈಯನ್ನು ಹಲವು ವರುಷ ಎತ್ತಿ ಹಿಡಿದವರು ದೊರಕುವರು. ಇಂತಹ ನೂರಾರು ಜನರನ್ನು ನಾನು ನೋಡಿರುವೆನು. ಅವರೆಲ್ಲ ಮೂರ್ಖರೆಂದು ಭಾವಿಸಬೇಡಿ. ತಮ್ಮ ಬುದ್ಧಿಶಕ್ತಿಯ ವಿಸ್ತಾರ ಮತ್ತು ಆಳದಿಂದ ನಿಮ್ಮನ್ನು ಆಶ್ಚರ್ಯಚಕಿತರನ್ನಾಗಿ ಮಾಡುವರು. ಆದಕಾರಣ ಯಾವುದನ್ನು ಅನುಷ್ಠಾನ ಎನ್ನುವೆವೊ ಅದು ಕೇವಲ ಸಾಪೇಕ್ಷ ಎಂದು ಗೊತ್ತಾಗುವುದು.</p>
		<p>ಇತರರನ್ನು ನಾವು ಅಳೆಯುವಾಗ ಯಾವಾಗಲೂ ಈ ಒಂದು ತಪ್ಪನ್ನು ಮಾಡುವೆವು. ಅದು ನಮ್ಮ ಕಿರು ಮಾನಸಿಕ ಜಗತ್ತೇ ಸರ್ವಸ್ವ ಎಂದು ಭಾವಿಸುವುದು. ನಮ್ಮ ನೀತಿ ನಡವಳಿಕೆ, ನಮ್ಮ ಕರ್ತವ್ಯಭಾವನೆ, ನಮಗೆ ಪ್ರಯೋಜನವಾಗಿರುವುದು - ಇಷ್ಟು ಮಾತ್ರ ಪ್ರಪಂಚದಲ್ಲಿ ಇರುವುದಕ್ಕೆ ಯೋಗ್ಯ ಎಂದು ಭಾವಿಸುವೆವು. ನಾನು ಕೆಲವು ದಿನದ ಹಿಂದೆ ಯೂರೋಪಿಗೆ ಹೊರಟಾಗ ಮಾರ್ಸೆಲ್ ಪಟ್ಟಣದ ಮೂಲಕ ಹೋಗುತ್ತಿದ್ದೆ. ಅಲ್ಲಿ ಒಂದು ಗೂಳಿಗಳ ಕಾಳಗ ಆಗ ನಡೆಯುತ್ತಿತ್ತು. ಹಡಗಿನಲ್ಲಿದ್ದ ಇಂಗ್ಲಿಷಿನವರೆಲ್ಲ ಉದ್ವೇಗದಿಂದ ಉನ್ಮತ್ತರಾಗಿ ಕಾಳಗವನ್ನು ಕ್ರೂರ ಎಂದು ಟೀಕಿಸುತ್ತಾ ಬೈಯುತ್ತಿದ್ದರು. ನಾನು ಇಂಗ್ಲೆಂಡಿನಲ್ಲಿ ಇದ್ದಾಗ ಬಹುಮಾನಕ್ಕಾಗಿ ಮುಷ್ಟಿ ಕಾಳಗ ಮಾಡುವ ಕೆಲವರು ಅಲ್ಲಿಂದ ಪ್ಯಾರಿಸ್ಸಿಗೆ ಹೋಗಿದ್ದಾಗ, ಅವರನ್ನು ಫ್ರೆಂಚರು ದಯೆದಾಕ್ಷಿಣ್ಯಗಳಿಲ್ಲದೆ ಒದ್ದು ಕಳುಹಿಸಿದರು ಎಂದು ಕೇಳಿದೆ. ಏಕೆಂದರೆ ಬಹುಮಾನಕ್ಕಾಗಿ ಕಾದಾಡುವುದು ಫ್ರೆಂಚರ ದೃಷ್ಟಿಯಲ್ಲಿ ಪಾಶವಿಕ. ಹಲವು ದೇಶಗಳಲ್ಲಿ </p>
		<p>ನಾನು ಇದನ್ನು ಕೇಳಿದಾಗ ಇತರರ ಮೇಲೆ ತೀರ್ಪನ್ನು ನೀಡಲು ಹೋಗಬೇಡ, ಹಾಗೆ ಮಾಡಿದರೆ ಇತರರು ನಿನ್ನ ಮೇಲೆ ತೀರ್ಪನ್ನು ನೀಡುತ್ತಾರೆ' ಎಂಬ ಕ್ರಿಸ್ತನ ಅದ್ಭುತ ವಾಣಿಯನ್ನು ಅರ್ಥಮಾಡಿಕೊಂಡೆನು. ನಮಗೆ ಹೆಚ್ಚು ತಿಳಿದಷ್ಟೂ ನಮ್ಮ ಅಜ್ಞಾನದ ಅರಿವಾಗುವುದು. ಮನುಷ್ಯನ ಮನಸ್ಸಿಗೆ ಎಷ್ಟು ಮುಖಗಳಿವೆ, ಎಷ್ಟು ವೈವಿಧ್ಯದಿಂದ ತುಂಬಿ ತುಳುಕಾಡುತ್ತಿದೆ ಎಂಬುದು ಗೊತ್ತಾಗುವುದು. ನಾನು ಹುಡುಗನಾಗಿದ್ದಾಗ ನಮ್ಮ ದೇಶದ ದೇಹದಂಡನಾತ್ಮಕ ತಪಸ್ಸುಗಳನ್ನು ಟೀಕಿಸುತ್ತಿದ್ದೆ. ನಮ್ಮ ದೇಶದ ಪ್ರಖ್ಯಾತ ಬೋಧಕರೆ ಅವನ್ನು ಟೀಕಿಸಿರುವರು. ಪೃಥ್ವಿಯಲ್ಲಿ ಜನ್ಮತಾಳಿದ ಶ್ರೇಷ್ಠತಮ ಮಾನವನಾದ ಬುದ್ದನೇ ಅವನ್ನು ಟೀಕಿಸಿರುವನು. ಆದರೂ ನನಗೆ ವಯಸ್ಸಾದಂತೆಲ್ಲ ಅವರನ್ನು ಹಳಿಯುವುದಕ್ಕೆ ನನಗೆ ಅಧಿಕಾರವಿಲ್ಲವೆಂದು ಭಾವಿಸುವೆನು. ಅವರಲ್ಲಿ ಎಷ್ಟೇ ತಪ್ಪು ಇದ್ದರೂ ಅವರಂತೆ ಮಾಡಿ ಅನುಭವಿಸಬಲ್ಲ ಶಕ್ತಿಯ ಒಂದು ಅಂಶ ನನ್ನಲ್ಲಿದ್ದರೆ ಸಾಕು ಎಂದು ಅನೇಕ ವೇಳೆ ನಾನು ಯೋಚಿಸುವೆನು. ಅನೇಕ ವೇಳೆ ನನ್ನ ಟೀಕೆ ಅವರು ಮಾಡುವ ದೇಹ ದಂಡನೆಯ ವಿಷಯದಲ್ಲಿ ಇರುವ ತಿರಸ್ಕಾರದಿಂದಲ್ಲ, ಆದರೆ ಹಾಗೆ ನಾನು ಮಾಡಲಾರನಲ್ಲ, ಅದನ್ನು ಮಾಡುವುದಕ್ಕೆ ಧೈರ್ಯ ಸಾಲದಲ್ಲ ಎಂಬ ಕಾರಣಕ್ಕಾಗಿ,</p>
		<p>ಬಲ, ಧೈರ್ಯ, ಶಕ್ತಿ ಎನ್ನುವುದೆಲ್ಲ ವಿಚಿತ್ರವಾಗಿ ತೋರುವುದು. ಸಾಧಾರಣವಾಗಿ ಧೈರ್ಯಶಾಲಿ, ಬಲಶಾಲಿ, ಸಾಹಸಿ ಎನ್ನುವೆವು. ಆದರೆ ಆ ಧೈರ್ಯ ಬಲ ಸಾಹಸ ಅಥವಾ ಇನ್ನು ಯಾವುದಾದರೂ ಗುಣವೇ ಆಗಲಿ, ಆ ಮನುಷ್ಯನ ಮುಖ್ಯ ಲಕ್ಷಣವಾಗಿರುವುದಿಲ್ಲ. ಗುಂಡಿನ ಬಾಯಿಗೆ ಧೈರ್ಯದಿಂದ ಧಾವಿಸುವ ಮನುಷ್ಯ ಶಸ್ತ್ರಚಿಕಿತ್ಸಕನ ಕೈಯಲ್ಲಿರುವ ಚಾಕುವಿಗೆ ಅಂಜುವನು. ಮತ್ತೊಬ್ಬ ಎಂದಿಗೂ ಕೋವಿಯ ಬಾಯಿಗೆ ಎದೆಯೊಡ್ಡಲು ಧೈರ್ಯವಿಲ್ಲದವನು ಆವಶ್ಯಕವಾದರೆ ತೀವ್ರ ಶಸ್ತ್ರಚಿಕಿತ್ಸೆಯನ್ನು ಧೈರ್ಯವಾಗಿ ಸಹಿಸುವನು. ಇತರರನ್ನು ನೀವು ಅಳೆಯುವಾಗ ಧೈರ್ಯ, ಮಾಹಾತ್ಮ ಎಂಬುದಕ್ಕೆ ನೀವು ಕೊಡುವ ಅರ್ಥವೇನು ಎಂಬುದನ್ನು ಹೇಳಬೇಕು. ಯಾರನ್ನು ಒಳ್ಳೆಯವನಲ್ಲವೆಂದು ನಾನು ಟೀಕಿಸುತ್ತಿರುವೆನೋ ಅವನಲ್ಲಿ, ನನ್ನಲ್ಲಿ ಇಲ್ಲದ ಹಲವು ಒಳ್ಳೆಯ ಗುಣಗಳು ಇರಬಹುದು.</p>
		<p>ಮತ್ತೊಂದು ಉದಾಹರಣೆ ತೆಗೆದುಕೊಳ್ಳಿ, ಜನರು ಹೆಂಗಸರು ಏನು ಮಾಡಬಲ್ಲರು, ಗಂಡಸರು ಏನು ಮಾಡಬಲ್ಲರು ಎಂಬುದನ್ನು ಚರ್ಚಿಸುವಾಗ ಅವರು ಯಾವಾಗಲೂ ಈ ತಪ್ಪನ್ನು ಮಾಡುವರು. ಮನುಷ್ಯ ಕಾದಾಡಬಲ್ಲ, ಬೇಕಾದಷ್ಟು ಶ್ರಮವನ್ನು ಸಹಿಸಬಲ್ಲ, ಕಾದಾಡದ, ಇವನಷ್ಟು ಶ್ರಮವನ್ನು ಸಹಿಸಲಾಗದ ಹೆಂಗಸನ್ನು ಗಂಡಸಿನೊಂದಿಗೆ ಹೋಲಿಸಿ ಅಲ್ಲಗಳೆಯುವರು. ಇದು ಅನ್ಯಾಯ, ಸ್ತ್ರೀ ಪುರುಷನಷ್ಟೇ ಧೈರ್ಯಶಾಲಿ, ಪ್ರತಿಯೊಬ್ಬರೂ ತಮ್ಮ ತಮ್ಮ ರೀತಿಯಲ್ಲಿ ಧೈರ್ಯಶಾಲಿಗಳು. ಹೆಂಗಸಿನಷ್ಟು ತಾಳ್ಮೆ, ಸಹಿಷ್ಣುತೆ, ಪ್ರೀತಿಗಳಿಂದ ಯಾವ ಗಂಡಸು ಒಂದು ಶಿಶುವನ್ನು ಪೋಷಿಸಬಲ್ಲ ? ಒಬ್ಬರು ಕಾರ್ಯಮಾಡುವ ಧೈರ್ಯ ಪಡೆದಿದ್ದರೆ ಮತ್ತೊಬ್ಬರು ಕಷ್ಟವನ್ನು ಸಹಿಸುವ ಧೈರ್ಯ ಪಡೆದಿದ್ದಾರೆ. ಸ್ತ್ರೀಗೆ ಸಾಹಸ ಮಾಡುವುದಕ್ಕೆ ಆಗದಿದ್ದರೆ ಪುರುಷನಿಗೆ ಸ್ತ್ರೀಯಷ್ಟು ಕಷ್ಟವನ್ನು ಸಹಿಸುವುದಕ್ಕೂ ಆಗುವುದಿಲ್ಲ. ವಿಶ್ವದಲ್ಲಿ ನಾವು</p>
		<p>ಒಂದು ಅದ್ಭುತ ಸಮತೋಲನವನ್ನು ನೋಡುವವು. ನನಗೆ ಈಗ ಗೊತ್ತಿಲ್ಲ, ಆದರೆ ಮುಂದೆ ಕೆಲವು ಕಾಲದ ಮೇಲೆ ಕ್ರಿಮಿ ಕೂಡ ಮಾನವನ ಬೆಳವಣಿಗೆಗೆ ಸಹಾಯಕವಾಗಿದೆ ಎಂಬುದನ್ನು ಕಂಡುಹಿಡಿಯಬಹುದು. ಅತಿ ದುಷ್ಟರಲ್ಲಿಯೂ ನನ್ನಲ್ಲಿ ಇಲ್ಲದ ಕೆಲವು ಒಳ್ಳೆ ಗುಣಗಳು ಇರಬಹುದು. ನಾನು ಇದನ್ನು ಜೀವನದಲ್ಲಿ ಪ್ರತಿನಿತ್ಯವೂ ನೋಡುತ್ತಿರುವೆನು. ಕಾಡುಮನುಷ್ಯನನ್ನು ನೋಡಿ, ಎಷ್ಟು ಗಟ್ಟಿಮುಟ್ಟಾದ ದೇಹವಿದೆ. ಇದೇ ದೇಹ ನನಗೆ ಇದ್ದರೆ ಎಷ್ಟು ಚೆನ್ನಾಗಿರುತ್ತಿತ್ತು ಎಂದು ಆಶಿಸುತ್ತೇನೆ. ಅವನು ತನ್ನ ಮನದಣಿಯೆ ಊಟಮಾಡುತ್ತಾನೆ, ಕುಡಿಯುತ್ತಾನೆ; ಅವನಿಗೆ ಕಾಯಿಲೆ ಎಂಬುದೇ ಗೊತ್ತಿಲ್ಲ. ಆದರೆ ನಾನಾದರೂ ಪ್ರತಿದಿನ ರೋಗರುಜಿನಗಳಲ್ಲಿ ನರಳುತ್ತಿರುವೆ, ನನ್ನ ಬುದ್ದಿವಂತಿಕೆ ಕೊಟ್ಟು ಅವನ ದೇಹದಾರ್ಢವನ್ನು ತೆಗೆದುಕೊಳ್ಳುವಹಾಗಿದ್ದರೆ ಎಷ್ಟೋ ಚೆನ್ನಾಗಿತ್ತು ಎಂದು ಎಷ್ಟೋ ಸಲ ಅನ್ನಿಸಿದೆ. ಪ್ರಪಂಚವೆಲ್ಲ ಒಂದು ಅಲೆಯ ಏರಿಳಿತದಂತೆ. ಇಳಿತವಿಲ್ಲದೆ ಏರಿಲ್ಲ. ಎಲ್ಲಾ ಕಡೆಯಲ್ಲಿ ಒಂದಕ್ಕೆ ಪ್ರತಿಯಾದದ್ದು ಇದ್ದೇ ಇರುತ್ತದೆ. ನಿಮ್ಮಲ್ಲಿ ಒಂದು ಒಳ್ಳೆಯ ಗುಣವಿದೆ. ನಿಮ್ಮ ನೆರೆಯವನಲ್ಲಿ ಮತ್ತೊಂದು ಒಳ್ಳೆಯ ಗುಣವಿದೆ. ನೀವು ಸ್ತ್ರೀಪುರುಷರನ್ನು ಅಳೆಯುವಾಗ ಅವರವರ ಶ್ರೇಷ್ಠತೆಯ ದೃಷ್ಟಿಯಿಂದ ಅಳೆಯಿರಿ. ಒಬ್ಬ ಮತ್ತೊಬ್ಬನಂತೆ ಇರಲಾರ. ಒಬ್ಬನಿಗೆ ಮತೊಬ್ಬ ದುಷ್ಟ ಎಂದು ಹೇಳಲು ಅಧಿಕಾರವಿಲ್ಲ. ಓ! ಇದನ್ನು ಮಾಡಿಬಿಟ್ಟರೆ ಸರ್ವನಾಶವಾಗುವುದು'' ಎಂಬ ಹಳೆಯ ಮೌಡ್ಯವೇ ಇದು. ಆದರೂ ಪ್ರಪಂಚದಲ್ಲಿ ಸರ್ವನಾಶವಾಗಿಲ್ಲ. ಈ ದೇಶದಲ್ಲಿ (ಅಮೆರಿಕಾದಲ್ಲಿ) ನೀಗೋ ಜನರನ್ನು ಗುಲಾಮಗಿರಿಯಿಂದ ಬಿಡುಗಡೆ ಮಾಡಿದರೆ ದೇಶ ನಾಶವಾಗುವುದೆಂದು ಹೇಳುತ್ತಿದ್ದರು. ಆದರೆ ಹಾಗೆ ಆಯಿತೆ ? ಜನಸಾಧಾರಣರಿಗೆ ವಿದ್ಯೆ ಕಲಿಸಿದರೆ ಪ್ರಪಂಚ ಹಾಳಾಗುವುದೆಂದು ಹೇಳುತ್ತಿದ್ದರು. ಆದರೆ ಇದರಿಂದ ಪ್ರಪಂಚ ಮೇಲಾಯಿತು. ಕೆಲವು ವರ್ಷಗಳ ಹಿಂದೆ ಇಂಗ್ಲೆಂಡಿಗೆ ಒದಗಬಹುದಾದ ದುಃಸ್ಥಿತಿಯನ್ನು ವಿವರಿಸುವ ಒಂದು ಗ್ರಂಥ ಬಂತು. ಕೂಲಿಕಾರರ ವೇತನ ಹೆಚ್ಚಿದಂತೆ ಇಂಗ್ಲೆಂಡಿನ ವ್ಯಾಪಾರ ಇಳಿಯುತ್ತಿದೆ ಎಂದು ಲೇಖಕರು ಬರೆದಿದ್ದರು. ಇಂಗ್ಲೆಂಡಿನ ಕೂಲಿಯವರು ಹೆಚ್ಚು ಸಂಬಳಕ್ಕಾಗಿ ಕಾದಾಡುತ್ತಿರುವರೆಂದೂ ಜರ್ಮನ್ನರು ಕಡಮೆ ಸಂಬಳಕ್ಕೆ ಮಾಡುತ್ತಿರುವರೆಂದೂ ಹೇಳಿದ್ದರು. ಇದನ್ನು ತಿಳಿಯುವುದಕ್ಕೆ ಜರ್ಮನಿಗೆ ಒಂದು ಸಮಿತಿಯನ್ನು ಕಳುಹಿಸಿದರು. ಅವರು ವರದಿಯಲ್ಲಿ ಜರ್ಮನಿ ಕೂಲಿಗಾರರಿಗೆ ಹೆಚ್ಚು ಕೂಲಿ ಬರುತ್ತಿದೆ ಎಂದು ನಮೂದಿಸಿದರು. ಇದೇತಕ್ಕೆ ? ಸಾಮಾನ್ಯ ಜನರು ಹೆಚ್ಚು ವಿದ್ಯೆ ಪಡೆದಿದ್ದುದರಿಂದ, ಜನಸಾಧಾರಣರು ವಿದ್ಯಾವಂತರಾದರೆ ಪ್ರಪಂಚವೇ ಸರ್ವ ನಾಶವಾಗುವುದು ಎಂಬುದೇನಾಯಿತು? ಭರತಖಂಡದಲ್ಲಿ ಪೂರ್ವಾಚಾರ ಪರಾಯಣರನ್ನು ದೇಶಾದ್ಯಂತವೂ ನೋಡುತ್ತೇವೆ. ಅವರು ಜನಸಾಮಾನ್ಯರಿಂದ ಎಲ್ಲವನ್ನೂ ರಹಸ್ಯವಾಗಿಡಲು ಯತ್ನಿಸುವರು. ಅವರು, ತಾವೇ ಪ್ರಪಂಚದ ಶ್ರೇಷ್ಠತಮ ವ್ಯಕ್ತಿಗಳೆಂದು ಭಾವಿಸುವರು. ಇಂತಹ ಅಪಾಯಕರವಾದ ಪ್ರಯೋಗಗಳಿಂದ ತಮಗೆ ಅಪಾಯವಿಲ್ಲ, ಕೇವಲ ಜನಸಾಮಾನ್ಯರಿಗೆ ಮಾತ್ರ ಅಪಾಯ ಎಂದು ಭಾವಿಸುವರು.</p>
		<p>- ಈಗ ಅನುಷ್ಠಾನ ಪ್ರಸಂಗಕ್ಕೆ ಬರೋಣ. ಬಹಳ ಹಿಂದಿನಕಾಲದಿಂದಲೂ ಮನಶ್ಯಾಸ್ತ್ರವನ್ನು ಅನುಷ್ಠಾನದಲ್ಲಿ ತರುವುದಕ್ಕೆ ಪ್ರಯತ್ನಿಸಿರುವರು. ಕ್ರಿಸ್ತ ಹುಟ್ಟುವುದಕ್ಕೆ ಸಾವಿರದ ನಾನೂರು ವರುಷಗಳ ಹಿಂದೆ ಭರತಖಂಡದಲ್ಲಿ ಪತಂಜಲಿ ಎಂಬ ಪ್ರಖ್ಯಾತ ದಾರ್ಶನಿಕನಿದ್ದನು. ಮಾನಸಿಕ ಶಾಸ್ತ್ರದಲ್ಲಿ ದೊರಕುವ ವಿಷಯಗಳನ್ನೆಲ್ಲಾ ಆತ ಸಂಗ್ರಹಿಸಿದ, ಹಿಂದಿನಿಂದ ಬಂದ ಅನುಭವಗಳ ಸಹಾಯವನ್ನೂ ಪಡೆದ. ಈ ಪ್ರಪಂಚ ಬಹಳ ಹಳೆಯದೆಂಬುದನ್ನು ಜ್ಞಾಪಕದಲ್ಲಿಡಿ. ಇದೆಲ್ಲೂ ಎರಡು ಮೂರು ಸಾವಿರ ವರುಷಗಳ ಹಿಂದೆ ಸೃಷ್ಟಿಯಾದದ್ದಲ್ಲ. ಪಾಶ್ಚಾತ್ಯ ದೇಶಗಳಲ್ಲಿ ಸಮಾಜ ನ್ಯೂ ಟೆಸ್ಟಮೆಂಟಿನೊಂದಿಗೆ ಕ್ರಿ.ಪೂ.೧೮೦೦ ವರುಷಗಳ ಹಿಂದೆ ಜಾರಿಗೆ ಬಂತೆಂದು ಹೇಳುವರು. ಇದಕ್ಕೆ ಮುಂಚೆ ಸಮಾಜವೇ ಇರಲಿಲ್ಲವಂತೆ. ಇದು ಪಾಶ್ಚಾತ್ಯ ದೇಶಗಳಿಗೆ ಸತ್ಯವಾಗಿರಬಹುದು. ಆದರೆ ಇಡೀ ಸೃಷ್ಟಿಗೆ ಇದು ಅನ್ವಯಿಸುವುದಿಲ್ಲ. ನಾನು ಲಂಡನ್ನಿನಲ್ಲಿ ಉಪನ್ಯಾಸ ಮಾಡುತ್ತಿದ್ದಾಗ ವಿದ್ಯಾವಂತನಾದ ಬುದ್ಧಿವಂತ ಸ್ನೇಹಿತನೊಬ್ಬ ನನ್ನೊಂದಿಗೆ ಇದರ ವಿಷಯವಾಗಿ ವಾದಿಸುತ್ತಿದ್ದ. ಒಂದು ದಿನ ತನ್ನ ವಾದವನ್ನೆಲ್ಲ ವ್ಯರ್ಥಮಾಡಿದ ಮೇಲೆ ತಕ್ಷಣ ನಿಮ್ಮ ಋಷಿಗಳೇಕೆ ನಮಗೆ ಬೋಧಿಸುವುದಕ್ಕೆ ಇಂಗ್ಲೆಂಡಿಗೆ ಬರಲಿಲ್ಲ ?” ಎಂದು ಕೇಳಿದನು. ಅದಕ್ಕೆ ನಾನು ಬರುವುದಕ್ಕೆ ಆಗ ಇಂಗ್ಲೆಂಡೇ ಇರಲಿಲ್ಲ, ಅವರು ಕಾಡಿಗೆ ಬೋಧಿಸ ಬೇಕಾಗಿತ್ತೆ!?” ಎಂದೆ. ಇಂಗರ್‌ಸಾಲ್ ನನಗೆ, 'ಐವತ್ತು ವರುಷದ ಹಿಂದೆ ನೀನು ಈ ದೇಶಕ್ಕೆ ಪ್ರಚಾರಕನಾಗಿ ಬಂದಿದ್ದರೆ ಜನ ನಿನ್ನನ್ನು ಫಾಸಿಗೆ ಹಾಕುತ್ತಿದ್ದರು. ನಿನ್ನನ್ನು ಜೀವಸಹಿತ ಸುಡುತ್ತಿದ್ದರು. ಇಲ್ಲವೆ ಕಲ್ಲೆಸೆದು ಇಲ್ಲಿಂದ ಅಟ್ಟುತ್ತಿದ್ದರು' ಎಂದನು.</p>
		<p>ಆದಕಾರಣ ಕ್ರಿ.ಪೂ. ೧೪೦೦ ವರುಷಕ್ಕೆ ಹಿಂದೆಯೇ ನಾಗರಿಕತೆ ಇತ್ತು ಎಂದು ಊಹಿಸುವುದರಲ್ಲಿ ಏನೂ ದೋಷವಿಲ್ಲ. ಸಂಸ್ಕೃತಿ ಕೆಳಗಿನಿಂದ ಮೇಲಕ್ಕೆ ಬಂದಿದೆಯೆ ಎಂಬುದನ್ನು ಇನ್ನೂ ಇತ್ಯ ಮಾಡಿಲ್ಲ. ಈ ಊಹೆಯನ್ನು ಸಾಧಿಸುವುದಕ್ಕೆ ತರುವ ವಾದಗಳನ್ನೆ ಕಾಡುಮನುಷ್ಯನು ಹೀನಸ್ಥಿತಿಗೆ ಇಳಿದ ನಾಗರಿಕ ಎಂದು ಸಾಧಿಸುವುದಕ್ಕೂ ಉಪಯೋಗಿಸಬಹುದು. ಚೈನಾ ದೇಶದವರು ನಾಗರಿಕತೆ ಅನಾಗರಿಕ ಜನಾಂಗದಿಂದ ವಿಕಾಸವಾಗಿ ಬಂತು ಎಂಬುದನ್ನು ನಂಬುವುದೇ ಇಲ್ಲ. ಏಕೆಂದರೆ ಅವರ ಅನುಭವ ಇದಕ್ಕೆ ವಿರೋಧವಾಗಿದೆ. ಆದರೆ ನೀವು ಅಮೆರಿಕಾ ಸಂಸ್ಕೃತಿಯನ್ನು ಕುರಿತು ಮಾತನಾಡುತ್ತಿದ್ದರೆ ಅದು ಕೇವಲ ನಿಮ್ಮ ಜನಾಂಗದ ಅಭಿವೃದ್ಧಿ ಮತ್ತು ಅದೇ ಜನಾಂಗ ಮುಂದುವರಿಯಬೇಕು ಎನ್ನುವ ದೃಷ್ಟಿಯಲ್ಲಿ ಹೇಳುವಿರಿ. <sup><a epub:type="noteref" href="999-aside.xhtml#id-001-34">*</a></sup> ಕಳೆದ ಏಳು ಶತಮಾನಗಳಿಂದ ಅವನತಿ ಹೊಂದುತ್ತಿರುವ ಹಿಂದೂಗಳು ಹಿಂದೆ ಸುಸಂಸ್ಕೃತರಾಗಿದ್ದರೆಂದು ನಂಬುವುದು ಸುಲಭ. ಇದು ಹಾಗಲ್ಲ ಎಂದು ನಾವು ತೋರಿಸಲಾರೆವು.</p>
		<p>ಯಾವ ಒಂದು ನಾಗರಿಕತೆಯೂ ತನ್ನಷ್ಟಕ್ಕೆ ತಾನೆ ಅಭಿವೃದ್ದಿಯಾಗಲಿಲ್ಲ. ಮತ್ತೊಂದು ನಾಗರಿಕ ಜನಾಂಗ ಬಂದು ಒಂದು ನಾಗರಿಕ ಜನಾಂಗದೊಂದಿಗೆ ಸೇರಿ ಕಸಿಯಾದಾಗ ಮಾತ್ರ ಆ ಜನಾಂಗ ಹೆಚ್ಚು ನಾಗರಿಕವಾಗಿದೆ. ನಾಗರಿಕತೆಯ ಮೂಲ ಯಾವುದೊ ಒಂದೋ ಎರಡೋ ಜನಾಂಗದಲ್ಲಿರಬೇಕು. ಆ ಜನಾಂಗವು ಹೊರಗೆ ಹೋಗಿ</p>
		<p>ಬೇರೆ ಜನಾಂಗಗಳೊಡನೆ ಬೆರೆತು ತನ್ನ ಭಾವನೆಗಳನ್ನು ಹರಡುವುದರ ಮೂಲಕ ನಾಗರಿಕತೆಯ ಬೆಳವಣಿಗೆಗೆ ಕಾರಣವಾಗುತ್ತದೆ. - ವ್ಯವಹಾರದ ದೃಷ್ಟಿಯಿಂದ ಆಧುನಿಕ ವೈಜ್ಞಾನಿಕ ಭಾಷೆಯಲ್ಲಿ ಮಾತನಾಡೋಣ. ಆದರೆ ಹೇಗೆ ಧರ್ಮದಲ್ಲಿ ಅಂಧಶ್ರದ್ದೆ ಇದೆಯೋ ಹಾಗೆಯೆ ವಿಜ್ಞಾನದಲ್ಲಿಯೂ ಅಂಧಶ್ರದ್ದೆ ಇದೆ ಎಂಬುದನ್ನು ನೀವು ನೆನಪಿನಲ್ಲಿಡಬೇಕು. ಕೆಲವು ಪುರೋಹಿತರು ಧಾತ್ಮಿಕ ವಿಷಯದಲ್ಲಿ ವೈಶಿಷ್ಟ್ಯ ಪಡೆದಿರುವರು. ಮತ್ತೆ ಕೆಲವರು ಅದರಂತೆಯೆ ಭೌತಿಕ ನಿಯಮಗಳಲ್ಲಿ ಪುರೋಹಿತರಾದ ವಿಜ್ಞಾನಿಗಳಿರುವರು. ಡಾರ್ವಿನ್, ಹಕ್ಷೆ ಮುಂತಾದ ಪ್ರಖ್ಯಾತ ವೈಜ್ಞಾನಿಗಳ ಹೆಸರನ್ನು ಕೇಳಿದ ತಕ್ಷಣ ಅವರು ಹೇಳಿದ್ದನ್ನು ವಿವೇಚನೆ ಇಲ್ಲದೆ ಒಪ್ಪಿಕೊಳ್ಳುವೆವು. ಈಗಿನ ಕಾಲದ ಒಂದು ಫ್ಯಾಶನ್ ಇದು. ನಾವು ಯಾವುದನ್ನು ವೈಜ್ಞಾನಿಕ ಜ್ಞಾನ ಎನ್ನುವವೊ ಅದರಲ್ಲಿ ೧೦೦ಕ್ಕೆ ೯೯ ಭಾಗ ಕೇವಲ ಊಹಾ ಪ್ರತಿಜ್ಞೆಗಳು ಮಾತ್ರ. ಇವು ಹಿಂದಿನ ಕಾಲದಲ್ಲಿ ರೂಢಿಯಲ್ಲಿದ್ದ ಅನೇಕ ತಲೆಕಾಲುಗಳಿಂದ ಕೂಡಿದ ಭೂತಪ್ರೇತಗಳ ಮೂಢನಂಬಿಕೆಗಿಂತ ಮೇಲಲ್ಲ. ಆಗಿನವರು ಮನುಷ್ಯನನ್ನು ಕಲ್ಲು ಮರಕ್ಕಿಂತ ಬೇರೆ ಎನ್ನುತ್ತಿದ್ದರು. ಅಷ್ಟೆ ವ್ಯತ್ಯಾಸ, ನಿಜವಾದ ವಿಜ್ಞಾನ ಎಚ್ಚರಿಕೆಯಿಂದಿರಿ ಎನ್ನುವುದು. ನಾವು ಹೇಗೆ ಧಾರಿಕ ಪುರೋಹಿತರ ಹತ್ತಿರ ಎಚ್ಚರಿಕೆಯಿಂದಿರಬೇಕೊ ಹಾಗೆಯೇ ವೈಜ್ಞಾನಿಕ ಪುರೋಹಿತರ ಹತ್ತಿರವೂ ಎಚ್ಚರಿಕೆಯಿಂದಿರಬೇಕು. ಅಪನಂಬಿಕೆಯಿಂದ ಹೊರಡಿ. ಪ್ರತಿಯೊಂದನ್ನೂ ವಿಶ್ಲೇಷಣೆಮಾಡಿ, ಪರೀಕ್ಷೆ ಮಾಡಿ; ಅನಂತರ ಸ್ವೀಕರಿಸಿ, ಹೆಚ್ಚು ಬಳಕೆಯಲ್ಲಿರುವ ಆಧುನಿಕ ಕಾಲದ ಹಲವು ವೈಜ್ಞಾನಿಕ ಭಾವನೆಗಳು ಇನ್ನೂ ಪ್ರಮಾಣೀಕೃತವಾಗಿಲ್ಲ. ಗಣಿತವೆಂಬ ವಿಜ್ಞಾನಶಾಸ್ತ್ರದಲ್ಲಿ ಕೂಡ ಅದರ ಮುಕ್ಕಾಲುಪಾಲು ಸಿದ್ದಾಂತಗಳು ಕೇವಲ ಊಹಾಪ್ರತಿಜ್ಞೆಗಳಾಗಿ (Working hypotheses) ಪ್ರಯೋಜನಕಾರಿಯಾಗಿವೆಯೇ ಹೊರತು ಅವನ್ನು ಪೂರ್ಣ ಸತ್ಯ ಎಂದು ಇನ್ನೂ ಸಾಧಿಸಿಲ್ಲ. ಜ್ಞಾನ ಹೆಚ್ಚು ವಿಕಾಸವಾದಂತೆ ಅವನ್ನು ಆಚೆಗೆ ಎಸೆಯುವರು. - ಕ್ರಿ. ಪೂ. ೧೪೦೦ರಲ್ಲಿ ಒಬ್ಬ ಮಹಾಋಷಿ ಮಾನಸಿಕ ವಿಷಯಗಳನ್ನು ವಿಶ್ಲೇಷಣೆ ಮಾಡಿ ಜೋಡಿಸಿ ಅವನ್ನು ಒಂದು ಸಾಮಾನ್ಯ ವಿಧಾನಕ್ಕೆ ತರಲು ಪ್ರಯತ್ನಿಸಿದನು. ಹಲವರು ಅವನನ್ನು ಅನುಸರಿಸಿ ಈ ಮಾನಸಿಕ ವಸ್ತುವನ್ನೇ ಪ್ರತ್ಯೇಕವಾಗಿ ಅಧ್ಯಯನಮಾಡಿದರು. ಪುರಾತನ ಜನಾಂಗಗಳಲ್ಲೆಲ್ಲಾ ಹಿಂದೂಗಳು ಮಾತ್ರ ಈ ಜ್ಞಾನವನ್ನು ಉತ್ಸಾಹದಿಂದ ಅಧ್ಯಯನ ಮಾಡಲು ಉಪಕ್ರಮಿಸಿದರು. ನಾನು ಈಗ ಅದನ್ನೆ ನಿಮಗೆ ಬೋಧಿಸುತ್ತಿರುವೆ. ಆದರೆ ಎಷ್ಟು ಜನ ಅದನ್ನು ಅಭ್ಯಾಸ ಮಾಡುವಿರಿ? ಎಷ್ಟು ದಿನ ಅಥವಾ ತಿಂಗಳಲ್ಲಿ ನೀವು ಇದನ್ನು ತೊರೆಯುವಿರಿ? ಈ ವಿಷಯದಲ್ಲಿ ನೀವು ವ್ಯವಹಾರಪರರಲ್ಲ. ಭಾರತ ದೇಶದಲ್ಲಿಯಾದರೆ ಶತ ಶತಮಾನಗಳು ಅದನ್ನು ಬಿಡದೆ ಅನುಷ್ಠಾನ ಮಾಡುವರು. ಭಾರತ ದೇಶದಲ್ಲಿ ಇಲ್ಲಿರುವಂತೆ ಚರ್ಚುಗಳು, ಸಾಮಾನ್ಯ ಪ್ರಾರ್ಥನೆ ಮುಂತಾದುವು ಯಾವುದೂ ಇಲ್ಲ. ಆದರೆ ಪ್ರತಿದಿನವೂ ಪ್ರಾಣಾಯಾಮ ಮಾಡಿ ಜನರು ಧ್ಯಾನಮಾಡಲು ಪ್ರಯತ್ನಿಸುವರು. ಇದೇ ಅವರ ಸಾಧನೆಯ ಮುಖ್ಯ ಭಾಗ. ಇವೇ ಮುಖ್ಯವಾದ ವಿಷಯಗಳು. ಪ್ರತಿಯೊಬ್ಬ</p>
		<p>ಹಿಂದುವೂ ಇವನ್ನು ಮಾಡಬೇಕು. ಇದು ದೇಶದ ಧರ್ಮ, ಪ್ರತಿಯೊಬ್ಬನಿಗೂ ಬೇರೊಂದು ಮಾರ್ಗವಿರಬಹುದು. ಬೇರೆ ಬೇರೆ ಪ್ರಾಣಾಯಾಮ, ಬೇರೆ ಬೇರೆ ಇಷ್ಟದೇವತೆಗಳಿರಬಹುದು. ಯಾವುದು ಒಬ್ಬನ ವಿಶಿಷ್ಟ ಪಥವೋ ಅದು ಅವನ ಹೆಂಡತಿಗೆ ಕೂಡ ಗೊತ್ತಿಲ್ಲದೆ ಇರಬಹುದು. ತಂದೆಗೆ ಮಗನ ಸಾಧನೆಯ ಮಾರ್ಗ ತಿಳಿಯದೆ ಇರಬಹುದು. ಆದರೆ ಅವರೆಲ್ಲ ಇದನ್ನು ಮಾಡಲೇಬೇಕಾಗಿದೆ. ಇವುಗಳ ವಿಷಯವಾಗಿ ರಹಸ್ಯವೇನೂ ಇಲ್ಲ. ರಹಸ್ಯಕ್ಕೂ ಇದಕ್ಕೂ ಏನೂ ಸಂಬಂಧವಿಲ್ಲ. ಗಂಗಾನದಿಯ ತೀರದಲ್ಲಿ ಪ್ರತಿದಿನ ಸಹಸ್ರಾರು ಜನ ಪ್ರಾಣಾಯಾಮ ಮಾಡುತ್ತ ಯಾವುದೋ ದೇವರನ್ನು ಕುರಿತು ಕಣ್ಣು ಮುಚ್ಚಿಕೊಂಡು ಧ್ಯಾನ ಮಾಡುವುದನ್ನು ನೋಡಬಹುದು. ಜನಸಾಧಾರಣರಿಗೆ ಕೆಲವು ಸಾಧನ ಮಾರ್ಗಗಳನ್ನು ಅನುಸರಿಸಲು ಆಗದೆ ಇರುವುದಕ್ಕೆ ಎರಡು ಕಾರಣಗಳಿರಬಹುದು. ಒಂದನೆಯದೆ ಬೊಧಕರು ಸಾಧಾರಣ ಜನ ಇದಕ್ಕೆ ಅರ್ಹರಲ್ಲ ಎಂದು ಭಾವಿಸಿರುವುದು. ಇದರಲ್ಲಿ ಸ್ವಲ್ಪ ಸತ್ಯವಿರಬಹುದು. ಆದರೆ ಇದನ್ನು ಹೇಳುವುದಕ್ಕೆ ಕಾರಣ ತಮ್ಮ ಸಮಾನ ಯಾರೂ ಇಲ್ಲವೆಂಬ ಅಹಂಕಾರ, ಎರಡನೆಯದೆ ಎಲ್ಲಿ ಮತ್ತೊಬ್ಬರಿಂದ ತೊಂದರೆಗೆ ಒಳಗಾಗುವೆನೋ ಎಂಬ ಭಯ. ಅಮೆರಿಕಾ ದೇಶದಲ್ಲಿ ಬಹಿರಂಗವಾಗಿ ಯಾರೂ ಪ್ರಾಣಾಯಾಮವನ್ನು ಮಾಡಲಿಚ್ಚಿಸುವುದಿಲ್ಲ. ಏಕೆಂದರೆ ಇದೊಂದು ವಿಚಿತ್ರ ಎಂದು ಜನ ಭಾವಿಸುವರು. ಇಲ್ಲಿ ಇದು ಫ್ಯಾಶನ್ ಅಲ್ಲ. ಆದರೆ ಭಾರತ ದೇಶದಲ್ಲಿ 'ದೇವರೆ ಇಂದಿನ ಊಟವನ್ನು ಇಂದು ಒದಗಿಸು' ಎಂದು ಪ್ರಾರ್ಥಿಸಿದರೆ ಜನ ಅದನ್ನು ನೋಡಿ ನಗುವರು. ಭಾರತ ದೇಶದಲ್ಲಿ ಸ್ವರ್ಗದಲ್ಲಿರುವ ನಮ್ಮ ತಂದೆ'' ಎಂದು ಹೇಳುವುದಕ್ಕಿಂತ ಹೆಚ್ಚಿನ ಮೂರ್ಖತನ ಯಾವುದೂ ಇಲ್ಲ. ಹಿಂದೂಗಳು ಪೂಜೆ ಮಾಡುವಾಗ ದೇವರು ತಮ್ಮ ಅಂತರಾಳದಲ್ಲಿರುವನು ಎಂದು ಭಾವಿಸುವರು.</p>
		<p>ಯೋಗಶಾಸ್ತ್ರದ ಪ್ರಕಾರ ಮೂರು ನರಗಳಿವೆ. ಒಂದನ್ನು ಇಡ, ಮತ್ತೊಂದನ್ನು ಪಿಂಗಳ ಎನ್ನುವರು. ಮಧ್ಯದಲ್ಲಿರುವುದನ್ನು ಸುಷುಮ್ಮ ಎನ್ನುವರು. ಇವೆಲ್ಲ ಬೆನ್ನುಮೂಳೆ ಒಳಗೆ ಇವೆ. ಎಡಗಡೆ ಬಲಗಡೆ ಇರುವ ಇಡ ಮತ್ತು ಪಿಂಗಳ ಎಂಬುವು ನರಗಳ ಕಂತೆ. ಸುಷುಮ್ಮ ಎಂಬುದು ಮಧ್ಯದಲ್ಲಿ ಟೊಳ್ಳಾಗಿರುವ ಭಾಗ, ನರವಲ್ಲ. ಸುಷುಮ್ಮ ಮುಚ್ಚಿದೆ, ಸಾಧಾರಣ ಮನುಷ್ಯನಿಗೆ ಇದರಿಂದ ಏನೂ ಪ್ರಯೋಜನವಿಲ್ಲ. ಏಕೆಂದರೆ ಅವನು ಇಡ ಮತ್ತು ಪಿಂಗಳದ ಮೂಲಕ ಮಾತ್ರ ಕೆಲಸ ಮಾಡುತ್ತಿರುವನು. ಇವುಗಳ ಮೂಲಕ ಶಕ್ತಿ ಯಾವಾಗಲೂ ಬರುತ್ತ ಹೋಗುತ್ತ ಇರುವುದು. ದೇಹಕ್ಕೆಲ್ಲ ಅಪ್ಪಣೆಯನ್ನು ಇತರ ನರಗಳ ಮೂಲಕ ಇಡ ಮತ್ತು ಪಿಂಗಳ ಒಯ್ಯುತ್ತಿರುವುವು.</p>
		<p>ಪ್ರಾಣಾಯಾಮದ ಮುಖ್ಯ ಉದ್ದೇಶವೆ ಇಡಪಿಂಗಳಗಳನ್ನು ಲಯ ಬದ್ದ ಗೊಳಿಸುವುದು. ಆದರೆ ಬರೇ ಈ ಕ್ರಿಯೆಯಿಂದಲೇ ಏನೂ ಆಗಿಬಿಡುವುದಿಲ್ಲ. ಇದರಿಂದ ಶ್ವಾಸ ಕೋಶಗಳಿಗೆ ಸ್ವಲ್ಪ ಗಾಳಿಯನ್ನು ತುಂಬಿದಂತಾಗುತ್ತದೆ. ಇದರಿಂದ ಸ್ವಲ್ಪ ರಕ್ತ ಶುದ್ದಿಯಾಗುವುದು ಅಷ್ಟೆ. ಅದಕ್ಕಿಂತ ಹೆಚ್ಚು ಏನೂ ಇಲ್ಲ. ರಕ್ತಶುದ್ದಿಗಾಗಿ ನಾವು ಉಸಿರನ್ನು ಸೆಳೆದುಕೊಳ್ಳುವುದರಲ್ಲಿ ಯಾವ ರಹಸ್ಯವೂ ಇಲ್ಲ. ಇದೊಂದು ಚಲನೆ ಮಾತ್ರ. ಈ ಚಲನೆಯನ್ನು ನಾವು ಪ್ರಾಣಾಯಾಮ ಎನ್ನುವೆವು. ಎಲ್ಲಾ</p>
		<p>ಕಡೆಯಲ್ಲಿಯೂ ಇರುವ ಚಲನೆಗಳೆಲ್ಲ ಈ ಪ್ರಾಣದ ವಿವಿಧ ಆವಿರ್ಭಾವಗಳು. ಈ ಪ್ರಾಣವೇ ವಿದ್ಯುತ್ ಮತ್ತು ಅಯಸ್ಕಾಂತ ಶಕ್ತಿ, ಮೆದುಳು ಇದನ್ನೆ ಆಲೋಚನೆಯಂತೆ ಹೊರಗೆಡಹುವುದು. ಎಲ್ಲವೂ ಪ್ರಾಣಮಯ. ಸೂರ್ಯ ಚಂದ್ರ ತಾರಾವಳಿಗಳು ಚಲಿಸುವಂತೆ ಮಾಡುತ್ತಿರುವುದೇ ಇದು. ವಿಶ್ವದಲ್ಲಿರುವುದೆಲ್ಲ ಪ್ರಾಣಸ್ಪಂದನದಿಂದ ಆವಿರ್ಭವಿಸಿದೆ. ಈ ಸ್ಪಂದನದ ಶ್ರೇಷ್ಠ ಪ್ರತಿಫಲವೇ ಆಲೋಚನೆ. ಯಾವುದಾದರೂ ಇದಕ್ಕೂ ಮೇಲಿದ್ದರೆ ಅದನ್ನು ನಾವು ಗ್ರಹಿಸಲಾರೆವು. ಇಡ ಪಿಂಗಳ ನರಗಳು ಪ್ರಾಣದಿಂದ ಚಲಿಸುವುವು. ಪ್ರಾಣವೇ ದೇಹದಲ್ಲಿ ಹಲವು ಬಗೆಯ ಶಕ್ತಿಯಾಗಿ ಎಲ್ಲವನ್ನೂ ಚಲಿಸುವಂತೆ ಮಾಡುತ್ತಿರುವುದು. ದೇವರು ಎಲ್ಲೋ ಕುಳಿತುಕೊಂಡು ನ್ಯಾಯ ತೀರ್ಪನ್ನು ಕೊಡುತ್ತಿರುವನು, ಕರ್ಮಕ್ಕೆ ತಕ್ಕ ಪ್ರತಿಫಲವನ್ನು ನೀಡುತ್ತಿರುವನು ಎಂಬ ಹಳೆಯ ಭಾವನೆಯನ್ನು ತ್ಯಜಿಸಿ, ಕೆಲಸ ಮಾಡುವಾಗ ನಮಗೆ ಸಾಕಾಗುವುದು, ಏಕೆಂದರೆ ನಾವು ಅಷ್ಟೊಂದು ಪ್ರಾಣವನ್ನು ಉಪಯೋಗಿಸುವೆವು.</p>
		<p>ಪ್ರಾಣಾಯಾಮ ನಮ್ಮ ಉಚ್ಚಾಸನಿಶ್ವಾಸಗಳನ್ನು ಕ್ರಮಪಡಿಸುವುದು. ಪ್ರಾಣ ಸರಿಯಾಗಿ ಕೆಲಸ ಮಾಡುತ್ತಿರುವಾಗ ಇತರ ಕೆಲಸಗಳೆಲ್ಲ ಸರಿಯಾಗಿ ನಡೆಯುವುವು. ಯೋಗಿಗಳು ತಮ್ಮ ದೇಹದ ಮೇಲೆ ನಿಯಂತ್ರಣ ಸಾಧಿಸಿದಾಗ ದೇಹದ ಯಾವುದಾದರೊಂದು ಕಡೆ ರೋಗರುಜಿನಗಳಿದ್ದರೆ ಅಲ್ಲಿ ಪ್ರಾಣ ಸರಿಯಾಗಿ ಕೆಲಸ ಮಾಡುತ್ತಿಲ್ಲ ಎಂದು ತಿಳಿದು ಪ್ರಾಣವನ್ನು ಅಲ್ಲಿ ಕ್ರಮಗೊಳಿಸುವರು. ಆಗ ಅದು ಗುಣವಾಗುವುದು.</p>
		<p>ಹೇಗೆ ನಿಮ್ಮ ದೇಹದ ಪ್ರಾಣವನ್ನು ನೀವು ನಿಗ್ರಹಿಸಬಲ್ಲಿರೊ ಹಾಗೆಯೆ ನೀವು ಪ್ರಬಲರಾಗಿದ್ದರೆ, ಇಲ್ಲಿಯೇ ಇದ್ದುಕೊಂಡು ಭಾರತ ದೇಶದಲ್ಲಿನ ಮತ್ತೊಬ್ಬನ ಪ್ರಾಣವನ್ನು ನಿಗ್ರಹಿಸಬಹುದು. ಇದೆಲ್ಲ ಒಂದು. ಇಲ್ಲಿ ಯಾವ ಅಂತರವೂ ಇಲ್ಲ. ಐಕ್ಯವಾಗಿರುವುದೆ ನಿಯಮ, ದೈಹಿಕ, ಮಾನಸಿಕ, ನೈತಿಕ, ಭೌತಾತೀತವಾಗಿ ಇದೆಲ್ಲ ಒಂದು. ಜೀವನ ಒಂದು ಸ್ಪಂದನ ಮಾತ್ರ ಯಾವುದು ಆಕಾಶವು ಸ್ಪಂದಿಸುವಂತೆ ಮಾಡುವುದೋ ಅದೇ ನಿಮ್ಮ ಸ್ಪಂದನೆಗೂ ಕಾರಣ. ಹೇಗೆ ಸರೋವರದಲ್ಲಿ ಘನ ಘನತರವಾದ ಹಿಮರಾಶಿಗಳು ರೂಪಗೊಳ್ಳುತ್ತಿವೆಯೊ, ಅಥವಾ ಆವಿಯ ಸಾಗರದಲ್ಲಿ ಹೇಗೆ ಸಾಂದ್ರತೆ ಹೆಚ್ಚು ಕಡಮೆಯಾಗಿದೆಯೊ ಇದರಂತೆಯೆ ವಿಶ್ವವು ಕೂಡ ಭೌತವಸ್ತುವಿನ ಒಂದು ಸಾಗರ. ಇದೊಂದು ಆಕಾಶದ ಸಾಗರ. ಇದರಲ್ಲಿ ಸೂರ್ಯ ಚಂದ್ರ ತಾರೆಗಳು ಮತ್ತು ನಾವು ಇರುವೆವು. ಇವುಗಳಲ್ಲಿ ಬೇರೆ ಬೇರೆ ಸಾಂದ್ರತೆ ಇವೆ. ಆದರೆ ನಿರಂತರತೆಯು ಭಂಗವಾಗಿಲ್ಲ. ಎಲ್ಲಾ ಕಡೆಯಲ್ಲಿಯೂ ಅಖಂಡವಾಗಿರುವುದು.</p>
		<p>ನಾವು ತತ ಶಾಸನವನ್ನು ಓದಿದರೆ ಜಗತ ಲ ಒಂದು ಎಂದು ನಮಗೆ ಗೊತ್ತಾಗುವುದು. ಆಧ್ಯಾತ್ಮಿಕ, ಮಾನಸಿಕ, ಮತ್ತು ದೈಹಿಕ ಶಕ್ತಿಗಳು ಮತ್ತು ಹೊರಗೆ ಇರುವ ಪ್ರಪಂಚ ಬೇರೆ ಬೇರೆ ಎಂದಲ್ಲ. ಇವೆಲ್ಲ ಒಂದೆ. ಆದರೆ ಬೇರೆಬೇರೆ ದೃಷ್ಟಿಯಿಂದ ನೋಡಿದುದು. ನೀವು ಒಂದು ದೇಹವೆಂದು ಭಾವಿಸಿದರೆ ನಿಮಗೆ ಬರಿಯ ದೇಹವಿರುವುದು; ಮನಸ್ಸು ಗೋಚರವೇ ಆಗುವುದಿಲ್ಲ. ನೀವು ಒಂದು ಮನಸ್ಸು ಎಂದು ಭಾವಿಸಿದರೆ ನಿಮಗೆ ದೇಹ ಇರುವುದೇ ಗೊತ್ತಾಗುವುದಿಲ್ಲ. ನೀವು ಒಂದೇ ಆಗಿದ್ದೀರಿ. ನೀವು ಅದನ್ನು</p>
		<p>ದ್ರವ್ಯ ಅಥವಾ ದೇಹದಂತೆ ಬೇಕಾದರೆ ನೋಡಬಹುದು, ಮನಸ್ಸಿನಂತೆ ಬೇಕಾದರೆ ನೋಡಬಹುದು, ಆತ್ಮದಂತೆ ಬೇಕಾದರೆ ನೋಡಬಹುದು. ಜನನ ಮರಣಗಳೆಂಬುದು ಹಿಂದಿನಿಂದ ಬಂದ ಮೂಢನಂಬಿಕೆ. ಯಾರೂ ಎಂದೂ ಹುಟ್ಟಿರಲಿಲ್ಲ. ಯಾರೂ ಎಂದೂ ಸಾಯುವುದೂ ಇಲ್ಲ. ಒಬ್ಬ ತನ್ನ ಸ್ಥಿತಿಯನ್ನು ಮಾತ್ರ ಬದಲಾಯಿಸುವನು ಅಷ್ಟೆ. ಪಾಶ್ಚಾತ್ಯರು ಸಾವಿಗೆ ಅಷ್ಟೊಂದು ಅಂಜುವರು. ಹೇಗೊ ಸ್ವಲ್ಪ ಕಾಲ ಬದುಕಬೇಕೆಂಬುದನ್ನು ನೋಡಿದಾಗ ನನಗೆ ವ್ಯಥೆಯಾಗುವುದು. 'ನಮಗೆ ಮರಣಾನಂತರ ಜೀವನ ಕೊಡಿ'' ಎಂದು ಪ್ರಾರ್ಥಿಸುವರು. ಮರಣಾನಂತರ ನೀವು ಬದುಕುತ್ತೀರಿ ಎಂದು ಯಾರಾದರೂ ಹೇಳಿದರೆ ಅವರಿಗೆ ಪರಮ ಸಂತೋಷ, ಇದನ್ನು ನಾನು ಹೇಗೆ ಅನುಮಾನಿಸುವುದಕ್ಕೆ ಸಾಧ್ಯ? ನಾನು ಸತ್ತೆ ಎಂದು ಊಹಿಸುವುದು ತಾನೆ ಹೇಗೆ ಸಾಧ್ಯ? ನೀವು ಸರಿ ಎಂದು ಅಲೋಚಿಸಿ ನೋಡಿ. ನಿಮ್ಮ ಹೆಣವನ್ನು ನೀವೇ ನೋಡುತ್ತಿರುವಿರಿ. ಜೀವನ ಎಂಬುದು ಅದ್ಭುತ ಸತ್ಯ. ನೀವು ಅದನ್ನು ಒಂದು ಕ್ಷಣವೂ ಮರೆಯಲಾರಿರಿ. ನೀವಿರುವುದೇ ಸಂದೇಹವೆಂದು ಆಲೋಚಿಸ ಬಹುದು. 'ನಾನಿರುವೆ' ಎಂಬುದೇ ಪ್ರಜ್ಞೆಯ ಪ್ರಥಮ ಚಿಹ್ನೆ. ಶೂನ್ಯ ಸ್ಥಿತಿಯನ್ನು ಯಾರು ಆಲೋಚಿಸಲು ಸಾಧ್ಯ? ಇದು ಸ್ವತಃ ಪ್ರಮಾಣವಾದುದು. ಅಮೃತತ್ವವೆಂಬ ಭಾವನೆ ಮನುಷ್ಯನಲ್ಲಿ ಅಂತಸ್ಥವಾಗಿದೆ. ಕಲ್ಪನೆಗೆ ಅಸಾಧ್ಯವಾದುದನ್ನು ಚರ್ಚಿಸುವುದು ಹೇಗೆ? ಸ್ವತಃ ಪ್ರಮಾಣವಾಗಿರುವುದರ ಪಕ್ಷ ಪ್ರತಿಪಕ್ಷಗಳ ಕುರಿತು ಚರ್ಚಿಸುವುದೇಕೆ? - ನೀವು ಯಾವ ದೃಷ್ಟಿಯಿಂದ ನೋಡಿದರೂ ವಿಶ್ವವೆಲ್ಲ ಒಂದು ಅಖಂಡ. ಈಗ ನಮಗೆ ಈ ಪ್ರಪಂಚ, ಪ್ರಾಣ ಮತ್ತು ಆಕಾಶ, ಅಥವಾ ದ್ರವ್ಯ ಮತ್ತು ಶಕ್ತಿಗಳಿಂದ ಕೂಡಿರುವಂತೆ ಕಾಣುತ್ತಿದೆ. ಎಲ್ಲ ಮೂಲಸಿದ್ದಾಂತಗಳಂತೆ ಇದೂ ಕೂಡ ಸ್ವವಿರೋಧ ವಾಗಿರುವುದು. ಶಕ್ತಿ ಎಂದರೆ ಏನು? ಯಾವುದು ದ್ರವ್ಯವನ್ನು ಚಲಿಸುವಂತೆ ಮಾಡುವುದೋ ಅದು, ದ್ರವ್ಯವೆಂದರೇನು? ಶಕ್ತಿಯಿಂದ ಯಾವುದು ಚಲಿಸುವುದೋ ಅದು. ಇದು ಅನ್ನೋನ್ಯ ಆಶ್ರಯ. ನಾವು ನಮ್ಮ ವಿಜ್ಞಾನದ ಮತ್ತು ಪಾಂಡಿತ್ಯದ ಬಗ್ಗೆ ಎಷ್ಟು ಹೆಮ್ಮೆ ಕೊಚ್ಚಿಕೊಂಡರೂ ನಮ್ಮ ಕೆಲವು ಯುಕ್ತಿಯ ಮೂಲಸಿದ್ಧಾಂತಗಳು ವಿಚಿತ್ರವಾಗಿವೆ. ಸಂಸ್ಕೃತ ಗಾದೆ ಹೇಳುವಂತೆ 'ತಲೆ ಇಲ್ಲದೆ ತಲೆ ನೋವು”. ಇದನ್ನು ಮಾಯೆ ಎನ್ನುವುದು. ಇಲ್ಲಿ ಅಸ್ತಿತ್ವವೂ ಇಲ್ಲ. ನಾಸ್ತಿತ್ವವೂ ಇಲ್ಲ. ನೀವು ಇದನ್ನು ಇದೆ ಎನ್ನಲಾಗುವುದಿಲ್ಲ. ಏಕೆಂದರೆ ಕಾಲದೇಶಗಳಾಚೆ ಯಾವುದು ಸ್ವತಃಸಿದ್ದವಾಗಿ ಇರುವುದೊ ಅದು ಮಾತ್ರ ಇರುವುದು. ಆದರೂ ನಮ್ಮ ಅಸ್ತಿತ್ವದ ಭಾವನೆಯನ್ನು ಸ್ವಲ್ಪ ತೃಪ್ತಿ ಪಡಿಸುವುದರಿಂದ ಇದು ಇದೆ. ಆದಕಾರಣ ಇದು ತೋರಿಕೆಗೆ ಇದೆ.</p>
		<p>ಪ್ರತಿಯೊಂದು ವಸ್ತುವಿನ ಅಂತರಾಳದಲ್ಲಿಯೂ ನಿಜವಾದ ಅಸ್ತಿತ್ವವಿದೆ. ಆ ಸತ್ಯವು ದೇಶಕಾಲ ನಿಮಿತ್ತದ ಜಾಲದಲ್ಲಿ ಸಿಕ್ಕಿರುವಂತೆ ತೋರುತ್ತಿದೆ. ಅನಾದ್ಯಾನಂತನಾದ ವಿಶ್ವವ್ಯಾಪಿಯಾದ ನಿತ್ಯಮುಕ್ತನಾದ ಧನ್ಯಾತ್ಮನಾದ ನಿಜವಾದ ಮಾನವನಿರುವನು. ಅವನು ದೇಶ ಕಾಲ ನಿಮಿತ್ತಗಳ ಜಾಲದಲ್ಲಿ ಸಿಲುಕಿರುವನು. ಇದರಂತೆಯೇ ಪ್ರಪಂಚದಲ್ಲಿ ಪ್ರತಿಯೊಂದು ವಸ್ತುವೂ ಕೂಡ. ಪ್ರತಿಯೊಂದು ವಸ್ತುವಿನ</p>
		<p>ಸತ್ಯವೇ ಅಖಂಡವಾಗಿರುವ ಅನಂತ. ಇದು ಕೇವಲ ಭಾವಸತ್ಕಾವಾದವಲ್ಲ (Idealism). ಪ್ರಪಂಚ ಇಲ್ಲವೆಂದಲ್ಲ. ಇದು ಸಾಪೇಕ್ಷಕವಾಗಿದೆ. ಅದಕ್ಕೆ ಬೇಕಾದ ವಿಶೇಷಣಗಳನ್ನೆಲ್ಲ ಇದು ತೃಪ್ತಿಪಡಿಸುವುದು. ಆದರೆ ಇದು ತನಗೆ ತಾನೇ ಇರಲಾರದು. ಕಾಲ ದೇಶ ನಿಮಿತ್ತಗಳ ಆಚೆ ಇರುವ ಸತ್ಯವಿರುವುದರಿಂದ ಇದು ಇದೆ.</p>
		<p>ನಾನು ಮುಖ್ಯ ವಿಷಯದಿಂದ ಬಹಳ ಸರಿದು ಹೋಗಿರುವೆ. ಈಗ ಅದನ್ನು ತೆಗೆದುಕೊಳ್ಳೋಣ.</p>
		<p>ಪ್ರಾಣವೇ ಐಚ್ಛಿಕ ಮತ್ತು ಅನೈಚ್ಛಿಕ ಕ್ರಿಯೆಗಳನ್ನು ನರಗಳ ಮೂಲಕ ಮಾಡಿಸುತ್ತಿದೆ. ಆದಕಾರಣ ನಮ್ಮ ಅನೈಚ್ಛಿಕ ಕ್ರಿಯೆಗಳ ಮೇಲೆ ಹತೋಟಿಯನ್ನು ಪಡೆಯುವುದು. ಒಳ್ಳೆಯದಾಗಿ ಕಾಣುತ್ತದೆ.</p>
		<p>ಹಿಂದೆ ಒಂದು ಸಲ ನಿಮಗೆ ಮನುಷ್ಯ ಮತ್ತು ದೇವರು ಎಂಬುದಕ್ಕೆ ವಿವರಣೆ ಕೊಟ್ಟೆ. ಮನುಷ್ಯ ಅನಂತ ವೃತ್ತದಂತೆ. ಅದರ ಪರಿಧಿ ಎಲ್ಲಿಯೂ ಇಲ್ಲ. ಕೇಂದ್ರ ಮಾತ್ರ ಒಂದು ಕಡೆ ಇದೆ. ದೇವರು ಅನಂತ ವೃತ್ತದಂತೆ, ಅವನ ಪರಿದಿ ಎಲ್ಲಿಯೂ ಇಲ್ಲ, ಕೇಂದ್ರ ಎಲ್ಲಾ ಕಡೆಯಲ್ಲಿಯೂ ಇದೆ. ಅವನು ಎಲ್ಲಾ ಕೈಗಳ ಮೂಲಕ ಕೆಲಸ ಮಾಡುವನು. ಎಲ್ಲಾ ಕಣ್ಣುಗಳ ಮೂಲಕ ನೋಡುವನು. ಎಲ್ಲರ ಕಾಲುಗಳ ಮೂಲಕವೂ ನಡೆಯುವನು. ಎಲ್ಲ ದೇಹಗಳ ಮೂಲಕ ಉಸಿರಾಡುವನು. ಎಲ್ಲಾ ಜೀವಿಗಳಲ್ಲಿಯೂ ನೆಲಸಿರುವನು. ಎಲ್ಲ ಬಾಯಿಗಳ ಮೂಲಕ ಮಾತನಾಡುವನು. ಪ್ರತಿಯೊಂದು ಮೆದುಳಿನ ಮೂಲಕ ಆಲೋಚಿಸುವನು. ಮನುಷ್ಯ ತನ್ನ ಪ್ರಜ್ಞೆಯ ಕೇಂದ್ರವನ್ನು ಅನಂತವಾಗಿ ವಿಕಾಸಗೊಳಿಸಿದರೆ ಅವನು ದೇವನಂತೆ ಆಗಬಲ್ಲ. ಎಲ್ಲವನ್ನೂ ತನ್ನ ಸ್ವಾಧೀನಕ್ಕೆ ತರಬಲ್ಲ. ನಾವು ತಿಳಿದುಕೊಳ್ಳಬೇಕಾದ ಮುಖ್ಯ ವಿಷಯವೇ ಪ್ರಜ್ಞೆ, ಗಾಢಾಂಧಕಾರದಲ್ಲಿ ಒಂದು ಅನಂತವಾದ ಸರಳರೇಖೆ ಇದೆ ಎಂದು ಭಾವಿಸೋಣ; ನಮಗೆ ರೇಖೆ ಕಾಣುವುದಿಲ್ಲ. ಆದರೆ ಅದರ ಮೇಲೆ ಜ್ಯೋತಿರ್ಮಯ ವಸ್ತುವೊಂದು ಚಲಿಸುತ್ತಿರುವುದು. ಅದು ರೇಖೆಯ ಮೇಲೆ ಹೋಗುತ್ತಿರುವಾಗ ದಾರಿಯಲ್ಲಿ ಸಿಕ್ಕುವ ಸ್ಥಳವನ್ನೆಲ್ಲಾ ಬೆಳಕಿನಲ್ಲಿ ತೋರುವುದು. ಹಿಂದೆ ಉಳಿದುದೆಲ್ಲ ಪುನಃ ಗಾಢಾಂಧಕಾರದಲ್ಲಿ ಮರೆಯಾಗುವುದು. ನಮ್ಮ ಪ್ರಜ್ಞೆಯನ್ನು ಈ ಜ್ಯೋತಿಯ ವಸ್ತುವಿಗೆ ಹೋಲಿಸಬಹುದು. ಅದರ ಹಿಂದಿನ ಅನುಭವ ಈಗಿನ ಅನುಭವಕ್ಕೆ ಎಡೆಮಾಡಿದೆ ಅಥವಾ ಅಪ್ರಜ್ಞಾವಸ್ಥೆಗೆ ಹೋಗಿದೆ. ಅವು ನಮ್ಮಲ್ಲಿರುವುದರ ಅರಿವು ನಮಗಿಲ್ಲ. ಆದರೆ ಅವು ಅಲ್ಲಿರುವುವು. ನಮ್ಮ ಅಪ್ರಜ್ಞಾಪೂರ್ವಕವಾಗಿ ದೇಹ ಮನಸ್ಸುಗಳ ಮೇಲೆ ತನ್ನ ಪ್ರಭಾವವನ್ನು ಬೀರುತ್ತಿರುವುವು. ಈಗ ಅರಿವಿಲ್ಲದೆ ಮಾಡಿದ ಪ್ರತಿಯೊಂದು ಚಲನೆಯೂ ಹಿಂದೆ ಅರಿವಿನಿಂದ ಕೂಡಿತ್ತು. ಅದು ತನಗೆ ತಾನೇ ಕೆಲಸಮಾಡಿಕೊಳ್ಳುವಷ್ಟು ಶಕ್ತಿಯನ್ನು ಪಡೆದಿದೆ.</p>
		<p>ವಿನಾಯಿತಿ ಇಲ್ಲದೆ ಎಲ್ಲಾ ಧಾರ್ಮಿಕ ಸಿದ್ದಾಂತಗಳಲ್ಲಿಯೂ ಇರುವ ಒಂದು ಕೊರತೆಯೆ, ಮನುಷ್ಯ ಹೇಗೆ ತಪ್ಪನ್ನು ಮಾಡದೆ ಇರುವುದು ಎಂಬುದನ್ನು ಬೋಧಿಸದೆ</p>
		<p>ಇರುವುದು. ಎಲ್ಲಾ ಧಾರ್ಮಿಕ ಸಿದ್ದಾಂತಗಳೂ ಕದಿಯ ಬೇಡಿ' ಎಂದು ಹೇಳುವುವು. ಅದೇನೋ ಒಳ್ಳೆಯದೆ. ಆದರೆ ಮನುಷ್ಯ ಏತಕ್ಕೆ ಕದಿಯುವನು? ಎಲ್ಲಾ ಕಳ್ಳತನ, ದರೋಡೆ ಮತ್ತು ದುಷ್ಕೃತ್ಯಗಳು ಯಾಂತ್ರಿಕವಾಗಿವೆ, ನಮ್ಮ ಇಚ್ಛೆ ಇಲ್ಲದೆ ನಡೆಯುತ್ತಿವೆ. ದರೋಡೆಕಾರ, ಚೋರ, ಸುಳ್ಳು ಹೇಳುವವನು, ಅಧರ್ಮಿಗಳಾದ ಸ್ತ್ರೀ ಪುರುಷರೆಲ್ಲ ತಮ್ಮ ಇಚ್ಛೆ ಇಲ್ಲದೆ ಹಾಗೆ ಇರುವರು. ನಿಜವಾಗಿ ಇದೊಂದು ಅದ್ಭುತ ಮಾನಸಿಕ ಸಮಸ್ಯೆ, ಮಾನವನನ್ನು ಸಾಧ್ಯವಾದಷ್ಟು ಉದಾರ ದೃಷ್ಟಿಯಿಂದ ನೋಡಬೇಕು. ಒಳ್ಳೆಯವರಾಗಿರುವುದು ಅಷ್ಟು ಸುಲಭವಲ್ಲ. ನೀವು ಮುಕ್ತರಾಗುವ ತನಕ ಯಂತ್ರವಲ್ಲದೆ ಮತ್ತೇನು? ನೀವು ಒಳ್ಳೆಯವರೆಂದು ಅಹಂಕಾರ ಪಡಬೇಕೆ? ಎಂದಿಗೂ ಇಲ್ಲ. ನೀವು ಒಳ್ಳೆಯವನಾಗಿರುವಿರಿ, ಏಕೆಂದರೆ ಅನ್ಯಥಾ ಇರಲು ವಿಧಿಯೇ ಇಲ್ಲ. ಮತ್ತೊಬ್ಬ ಕೆಟ್ಟವನಾಗಿರುವನು; ಏಕೆಂದರೆ ಅವನಿಗೆ ಬೇರೆ ರೀತಿ ಇರಲು ಸಾಧ್ಯವೇ ಇಲ್ಲ. ನೀವು ಅವನ ಸ್ಥಿತಿಯಲ್ಲಿದ್ದರೆ ನೀವು ಹೇಗೆ ಇರುತ್ತಿದ್ದಿರೊ ಯಾರಿಗೆ ಗೊತ್ತು? ನಮ್ಮ ಸಮಾಜದಲ್ಲಿರುವ ಜಾರೆ, ಸೆರೆಮನೆಯಲ್ಲಿ ಕೊಳೆಯುವ ಚೋರ, ನೀವು ಒಳ್ಳೆಯವರಾಗಲಿ ಎಂದು ತ್ಯಾಗಮಾಡಿದ ಕ್ರಿಸ್ತನಂತಹ ಮಹಾ ಪುರುಷರು. ಅಧಮರಿದ್ದರೆ ಉತ್ತಮರೂ ಇರುವರು, ಇದೇ ಪ್ರಕೃತಿ ನಿಯಮ, ಚೋರರು ಕೊಲೆಪಾತಕಿಗಳು ಅಧರ್ಮಿಗಳು ದುರ್ಬಲರು ದುರಾತ್ಮರು ಪಾಪಾತ್ಮರು ಇವರೆಲ್ಲ ನನ್ನ ಕ್ರಿಸ್ತರು, ಸಾಧು ಕ್ರಿಸ್ತನಿಗೆ ಮಾಡುವಂತೆ ಚೋರ ಕ್ರಿಸ್ತನಿಗೂ ಪೂಜೆ ಮಾಡಬೇಕಾಗಿದೆ. ಇದೇ ನನ್ನ ಸಿದ್ದಾಂತ, ಬೇರೆ ವಿಧಿಯೇ ಇಲ್ಲ. ಸಾಧು ಸತ್ಪುರುಷರಿಗೆ ನನ್ನ ಪ್ರಣಾಮಗಳು. ಅವರಂತೆಯೇ ದುರಾತ್ಮರಿಗೂ ಪಾಪಿಗಳಿಗೂ ಪ್ರಣಾಮಗಳು. ಇವರೆಲ್ಲ ನನ್ನ ಗುರುಗಳು, ನನ್ನ ಆಧ್ಯಾತ್ಮಿಕ ಪಿತರು, ಇವರೆಲ್ಲರೂ ನನ್ನ ಉದ್ದಾರಕರು. ನಾನು ಒಬ್ಬನನ್ನು ದೂರಬಹುದು, ಆದರೂ ಅವನ ತಪ್ಪಿನಿಂದ ನೀತಿಯನ್ನು ಕಲಿಯಬಹುದು. ನಾನು ಮತ್ತೊಬ್ಬನನ್ನು ಆಶೀರ್ವದಿಸಿ ಅವನಿಂದ ನೀತಿಯನ್ನು ಕಲಿಯಬಹುದು. ಇದು ನಾನು ಈಗ ಇಲ್ಲಿ ನಿಂತಿರುವಷ್ಟೇ ಸತ್ಯ. ಜಾರೆಯನ್ನು ನೋಡಿ ನಾನು ಟೀಕಿಸಬೇಕಾಗಿದೆ. ಏಕೆಂದರೆ ಸಮಾಜ ಹೀಗೆ ಮಾಡುವಂತೆ ಬಲಾತ್ಕರಿಸುವುದು. ಆದರೆ ಆಕೆ ನನ್ನ ಉದ್ದಾರಕಳು, ಆಕೆಯ ಜಾರತನ ಇತರ ನಾರಿಯರ ಪಾತಿವ್ರತ್ಯಕ್ಕೆ ಕಾರಣವಾಗಿದೆ. ಇದನ್ನು ಆಲೋಚಿಸಿ ನೋಡಿ ! ಸ್ತ್ರೀ ಪುರುಷರೆ, ಈ ಸಮಸ್ಯೆಯನ್ನು ಆಲೋಚಿಸಿ ನೋಡಿ. ಇದು ಸತ್ಯ. ಉಪಾಧಿರಹಿತ ಧೈರ್ಯವಾದ ಸತ್ಯ. ನನಗೆ ಹೆಚ್ಚು ಪ್ರಾಪಂಚಿಕ ಅನುಭವ ಆದಂತೆಲ್ಲ, ಹೆಚ್ಚು ಸ್ತ್ರೀಪುರುಷರನ್ನು ನೋಡಿದಂತೆಲ್ಲ, ಈ ನಂಬಿಕೆ ನನ್ನಲ್ಲಿ ಹೆಚ್ಚು ದೃಢವಾಗುತ್ತಿದೆ. ನಾನು ಯಾರನ್ನು ನಿಂದಿಸುವುದು, ಯಾರನ್ನು ಹೊಗಳುವುದು? ಸಮಸ್ಯೆಯ ಎರಡು ಪಕ್ಷವನ್ನೂ ನಾನು ತಿಳಿದುಕೊಳ್ಳಬೇಕಾಗಿದೆ.</p>
		<p>ನಮ್ಮ ಎದುರಿಗೆ ಇರುವ ಕಾರ್ಯ ಮಹತ್ತರವಾದುದು. ನಮ್ಮ ಪ್ರಥಮ ಮುಖ್ಯ ಕರ್ತವ್ಯವೇ ನಮ್ಮಲ್ಲಿ ಅಪ್ರಜ್ಞಾಪೂರ್ವಕವಾಗಿರುವ ಆಲೋಚನಾ ರಾಶಿಯನ್ನು ನಾವು ನಿಗ್ರಹಿಸುವುದು, ಪಾಪಕೃತ್ಯವೇನೊ ನಿಸ್ಸಂಶಯವಾಗಿ ನಮ್ಮ ಪ್ರಜ್ಞೆಯ ಕ್ಷೇತ್ರದಲ್ಲಿದೆ. ಆದರೆ ಈ ಪಾಪಕೃತ್ಯವನ್ನು ಮಾಡುವಂತೆ ಪ್ರೇರೇಪಿಸಿದ ಕಾರಣ,</p>
		<p>ನಮಗೆ ಅತೀತವಾದ ನಮಗೆ ಗೋಚರವಿಲ್ಲದ ಅಪ್ರಜ್ಞೆಯ ಕ್ಷೇತ್ರದಲ್ಲಿದೆ, ಅದಕ್ಕೇ ಅಷ್ಟು ಪ್ರಬಲವಾಗಿದೆ.</p>
		<p>ಅನುಷ್ಠಾನ ಮನಶ್ಯಾಸ್ತ್ರವು ಮನಸ್ಸಿನ ಅಪ್ರಜ್ಞೆಯ ಸ್ವರವನ್ನು ನಿಗ್ರಹಿಸಲು ತನ್ನ ಶಕ್ತಿಯನ್ನೆಲ್ಲ ಬಳಸುವುದು. ಇದನ್ನು ನಾವು ಮಾಡಬಹುದೆಂದು ನಮಗೆ ಗೊತ್ತಿದೆ. ಏತಕ್ಕೆ ? ಏಕೆಂದರೆ ಅಪ್ರಜ್ಞಾವಸ್ಥೆಗೆ ಪ್ರಜ್ಞಾವಸ್ಥೆಯೇ ಕಾರಣ ಎಂಬುದು ಗೊತ್ತಿದೆ. ಅಪ್ರಜ್ಞಾವಸ್ಥೆಯ ನಮ್ಮ ಚಿಂತನೆಗಳು ಎಂದರೆ ಆ ಅವಸ್ಥೆಯಲ್ಲಿ ಮುಳುಗಿರುವ ನಿಚ್ಚೇಷ್ಟಿತಗೊಂಡ ನಮ್ಮ ಲಕ್ಷಾಂತರ ಪುರಾತನ ಪ್ರಜ್ಞಾಪೂರ್ವಕ ಕ್ರಿಯೆಗಳು ಮತ್ತು ಚಿಂತನೆಗಳು. ನಾವು ಅವುಗಳ ಕಡೆ ನೋಡುವುದಿಲ್ಲ, ನಮಗೆ ಅವು ಗೊತ್ತಿಲ್ಲ. ನಾವು ಅವನ್ನು ಮರೆತುಬಿಟ್ಟಿರುವೆವು. ಆದರೆ ಇದನ್ನು ನೆನಪಿನಲ್ಲಿಡಿ. ಅಪ್ರಜ್ಞಾವಸ್ಥೆಯಲ್ಲಿ ಪಾಪ ಶಕ್ತಿಯು ಅಡಗಿರುವಂತೆಯೇ ಪುಣ್ಯಶಕ್ತಿಯೂ ಅಡಗಿರುವುದು. ನಾವು ನಮ್ಮ ಜೇಬಿನಲ್ಲಿ ಇಟ್ಟಿರುವಂತೆ ಅನೇಕ ವಿಷಯಗಳನ್ನು ಶೇಖರಿಸಿಟ್ಟು ಕೊಂಡಿದ್ದೇವೆ. ನಮಗೆ ಅವು ಮರೆತುಹೋಗಿವೆ. ಅವನ್ನು ಕುರಿತು ಆಲೋಚಿಸುವುದು ಕೂಡ ಇಲ್ಲ. ಅವು ಕೊಳೆತು, ತುಂಬ ಅಪಾಯಕರವಾಗುವುವು. ಅವೇ ಮಾನವ ಕೋಟಿಯನ್ನು ಕೊಲ್ಲಲು ಧಾವಿಸುತ್ತಿರುವ ಅಪ್ರಜ್ಞಾತ್ಮಕ ಕ್ರಿಯೆಗಳು. ಆದಕಾರಣ ನಿಜವಾದ ಮನಶ್ಯಾಸ್ತ್ರವು ನಮ್ಮ ಪ್ರಜ್ಞೆಯ ಅಧೀನಕ್ಕೆ ಅಪ್ರಜ್ಞಾತ್ಮಕವಾದ ಆಲೋಚನೆಗಳನ್ನು ತರಲು ಯತ್ನಿಸುವುದು. ಮಾನವ ತನಗೆ ತಾನೆ ಸ್ವಾಮಿ ಯಾಗಬೇಕಾದರೆ ಪೂರ್ಣ ಮಾನವನನ್ನು ಉದ್ಧಾರಮಾಡಬೇಕಾಗಿದೆ. ಇದೇ ಆದ್ಯ ಕರ್ತವ್ಯ. ನಮ್ಮ ದೇಹದಲ್ಲಿ ಅನೈಚ್ಛಿಕವಾಗಿ ನಡೆಯುತ್ತಿರುವ ಯಕೃತ್ ಮುಂತಾದುವುಗಳ ಕ್ರಿಯೆಯನ್ನು ಕೂಡ ನಮ್ಮ ಸ್ವಾಧೀನಕ್ಕೆ ತರಬಹುದು.</p>
		<p>ಅಪ್ರಜ್ಞಾವಸ್ಥೆಯನ್ನು ನಿಗ್ರಹಿಸುವುದೆ ನಮ್ಮ ಅಧ್ಯಯನದ ಪ್ರಥಮ ಭಾಗ. ಎರಡನೆಯದು ಪ್ರಜ್ಞಾವಸ್ಥೆಯನ್ನು ಮಾರಿಹೋಗುವುದು. ಅಪ್ರಜ್ಞಾವಸ್ಥೆಯು ಹೇಗೆ ನಮ್ಮ ಪ್ರಜ್ಞಾವಸ್ಥೆಯ ಕೆಳಗಿನ ಪದರದಲ್ಲಿದೆಯೋ ಹಾಗೆಯೇ ಪ್ರಜ್ಞಾವಸ್ಥೆಯ ಮೇಲೆ ಮತ್ತೊಂದು ಇದೆ. ಅದೇ ಪ್ರಜ್ಞೆಗೆ ಅತೀತವಾದುದು. ಮಾನವ ಈ ಪ್ರಜ್ಞಾತೀತ ಅವಸ್ಥೆಯನ್ನು ಸೇರಿದಾಗ ಮುಕ್ತನಾಗಿ ಪವಿತ್ರಾತ್ಮನಾಗುವನು. ಮರ್ತ ಅಮೃತವಾಗುವುದು, ದುರ್ಬಲತೆ ಅನಂತ ಶಕ್ತಿಯಾಗ್ಯರವಾಗುವುದು. ದಾಸ್ಯಶೃಂಖಲೆ ಕಳಚಿ ಮುಕ್ತವಾಗುವನು. ಇದೇ ಗುರಿ, ಇದೇ ಪ್ರಜ್ಞಾತೀತದ ಅಸೀಮ ಕ್ಷೇತ್ರ,</p>
		<p>ಆದಕಾರಣ ಈಗ ಎರಡು ಬಗೆಯ ಸಾಧನೆಗಳು ಇರಬೇಕೆಂಬುದನ್ನು ನೋಡುವವು. ಮೊದಲನೆಯದೆ ಸ್ವಾಭಾವಿಕವಾಗಿರುವ ಇಡ ಪಿಂಗಳಗಳ ಶಕ್ತಿಯನ್ನು ಒಂದು ಕ್ರಮಕ್ಕೆ ತಂದು ಅದರಿಂದ ನಮ್ಮ ಅಪ್ರಜ್ಞಾಸ್ಥಿತಿಯ ಕ್ರಿಯೆಗಳನ್ನು ನಿಗ್ರಹಿಸುವುದು. ಎರಡನೆಯದೆ ಪ್ರಜ್ಞಾತೀತರಾಗುವುದು.</p>
		<p>ದೀರ್ಘ ಏಕಾಗ್ರತೆಯ ಸಾಧನದಿಂದ ಯಾರು ಈ ಸತ್ಯವನ್ನು ಅರಿತಿರುವರೋ ಅವರೇ ಯೋಗಿಗಳೆಂದು ಶಾಸ್ತ್ರಗಳು ಹೇಳುವುವು. ಸುಷು ಕಾಲುವೆ ಈಗ ತೆರೆಯುವುದು. ಇದುವರೆವಿಗೂ ಈ ಕಾಲುವೆಯೊಳಗೆ ಪ್ರವೇಶಿಸದ ಹೊಸ ಶಕ್ತಿ ಈಗ ಪ್ರವಹಿಸುವುದು. ಕ್ರಮೇಣ ಮೇಲಮೇಲಕ್ಕೆ ಏರುತ್ತ ಹಲವು ಚಕ್ರಗಳನ್ನು ದಾಟಿ</p>
		<p>ಮೆದುಳಿನಲ್ಲಿರುವ ಸಹಸ್ರಾರಕ್ಕೆ ಹೋಗುವುದು. ಆಗ ಯೋಗಿಗೆ ತನ್ನ ನೈಜಸ್ವಭಾವದ ಅರಿವಾಗುವುದು. ಅವನು ದೇವರೇ ಆಗಿರುವನು. ವಿನಾಯಿತಿ ಇಲ್ಲದೆ ನಮ್ಮಲ್ಲಿ ಪ್ರತಿಯೊಬ್ಬರೂ ಯೋಗದ ಈ ಗುರಿಯನ್ನು ಮುಟ್ಟಬಹುದು. ಆದರೆ ಇದು ಅದ್ಭುತವಾದ ಸಾಹಸ, ಒಬ್ಬ ಈ ಗುರಿಯನ್ನು ಮುಟ್ಟಬೇಕಾದರೆ ಉಪನ್ಯಾಸ ಕೇಳಿದರೆ ಮಾತ್ರ ಸಾಲದು. ಕೆಲವು ಸಲ ಪ್ರಾಣಾಯಾಮ ಮಾಡಿದರೆ ಮಾತ್ರ ಸಾಲದು, ಎಲ್ಲಾ ಸಾಧನೆಯಲ್ಲಿದೆ. ದೀಪವನ್ನು ಹಚ್ಚುವುದಕ್ಕೆ ಎಷ್ಟು ಹೊತ್ತು ಹಿಡಿಯುವುದು? ಒಂದು ಕ್ಷಣ. ಆದರೆ ಒಂದು ಮೇಣದ ಬತ್ತಿಯನ್ನು ತಯಾರಿಸುವುದಕ್ಕೆ ಎಷ್ಟೊಂದು ಹೊತ್ತು ಹಿಡಿಯುವುದು ! ಊಟ ಮಾಡುವುದಕ್ಕೆ ಎಷ್ಟು ಹೊತ್ತು ಬೇಕು? ಅರ್ಧ ಗಂಟೆ ಹಿಡಿಯಬಹುದು. ಆದರೆ ಅದನ್ನು ತಯಾರು ಮಾಡಬೇಕಾದರೆ ಗಂಟೆಗಳು ಹಿಡಿಯುವುದು. ಕ್ಷಣದಲ್ಲಿ ನಮಗೆ ದೀಪವನ್ನು ಹಚ್ಚಲು ಆಸೆ. ಆದರೆ ಮೊದಲು ದೀಪವನ್ನು ಅಣಿ ಮಾಡುವುದು ಮುಖ್ಯ ಎಂಬುದನ್ನು ಮರೆಯುವೆವು.</p>
		<p>ನಾವು ಗುರಿಯನ್ನು ಸೇರುವುದು ಇಷ್ಟು ಕಷ್ಟವಾದರೂ ನಮ್ಮ ಯಾವ ಅಲ್ಪ ಪ್ರಯತ್ನಗಳೂ ನಿಷ್ಪಲವಾಗುವುದಿಲ್ಲ, ಯಾವುದೂ ವ್ಯರ್ಥವಾಗುವುದಿಲ್ಲ ಎಂಬುದು ನಮಗೆ ಗೊತ್ತಿದೆ. ಗೀತೆಯಲ್ಲಿ ಅರ್ಜುನ ಶ್ರೀಕೃಷ್ಣನನ್ನು "ಯಾರು ಈ ಜನ್ಮದಲ್ಲಿ ಮುಕ್ತಿಯನ್ನು ಪಡೆಯಲಾರರೊ ಅಂತಹ ಯೋಗಿಗಳು ಬೇಸಗೆಯ ಮೋಡದಂತೆ ನಾಶವಾಗುವರೆ?'' ಎಂದು ಪ್ರಶ್ನಿಸುವನು. ಶ್ರೀಕೃಷ್ಣ ಮಿತ್ರನೆ, ಪ್ರಪಂಚದಲ್ಲಿ ಯಾವುದೂ ನಾಶವಾಗುವುದಿಲ್ಲ. ಅವನ ಪ್ರಯತ್ನದ ಫಲವೆಲ್ಲ ಅವನಿಗೆ ಉಳಿಯುವುದು. ಈ ಜನ್ಮದಲ್ಲಿ ಅವನಿಗೆ ಮುಕ್ತಿ ದೊರಕದೆ ಇದ್ದರೆ ಇನ್ನೊಂದು ಜನ್ಮದಲ್ಲಿ ಮುಂದುವರಿಯುವನು” ಎನ್ನುವನು. ಇಲ್ಲದೆ ಇದ್ದರೆ ಬುದ್ಧ, ಕ್ರಿಸ್ತ, ಶಂಕರರ ಅದ್ಭುತ ಬಾಲ್ಯವನ್ನು ಹೇಗೆ ವಿವರಿಸುತ್ತೀರಿ?</p>
		<p>ಆಸನ ಪ್ರಾಣಾಯಾಮ ಮುಂತಾದುವು ಯೋಗ ಜೀವನಕ್ಕೆ ಸಹಕಾರಿಗಳೇನೊ ನಿಜ. ಆದರೆ ಇವೆಲ್ಲ ಕೇವಲ ಶಾರೀರಿಕ ಅಷ್ಟೆ. ಮುಖ್ಯವಾದ ಸಾಧನೆಯೆಲ್ಲ ಮಾನಸಿಕವಾದುದು. ಮೊದಲು ಆವಶ್ಯಕವಾಗಿ ಬೇಕಾಗಿರುವುದು ಶಾಂತವಾದ ನಿಶ್ಚಿಂತ ಜೀವನ. ನೀವು ಯೋಗಿಯಾಗಬೇಕಾದರೆ ಮೊದಲು ಸ್ವತಂತ್ರರಾಗಿ, ಯಾವ ಕಾತರತೆಯೂ ಇಲ್ಲದೆ ನೀವೊಬ್ಬರೇ ಇರುವ ವಾತಾವರಣದಲ್ಲಿರಬೇಕು. ಯಾರು ಸುಖಭೋಗಗಳ ಇಚ್ಛೆಯ ಜೊತೆಗೆ ಆತ್ಮಸಾಕ್ಷಾತ್ಕಾರವನ್ನೂ ಪಡೆಯಬೇಕೆಂದು ಬಯಸುವರೊ ಅವರು ಒಂದು ನದಿಯನ್ನು ದಾಟಲು, ಮರದ ತುಂಡೆಂದು ಭ್ರಮಿಸಿ ಮೊಸಳೆಯನ್ನು ಹಿಡಿದುಕೊಂಡು ಹೋಗುವವರಂತೆ ಹುಚ್ಚರು. 'ಮೊದಲು ಭಗವಂತನ ಸಾಮ್ರಾಜ್ಯವನ್ನು ಅರಸಿ, ಅನಂತರ ಉಳಿದುವೆಲ್ಲ ನಿಮಗೆ ಸೇರಿ ಬರುವುದು.'' ಇದೇ ನಮ್ಮ ಮುಖ್ಯ ಕರ್ತವ್ಯ. ಇದನ್ನೇ ತ್ಯಾಗವೆನ್ನುವುದು. ಒಂದು ಆದರ್ಶಕ್ಕಾಗಿ ಬಾಳಿ, ಉಳಿದಾವುದಕ್ಕೂ ಅಲ್ಲಿ ಅವಕಾಶವನ್ನು ನೀಡಬೇಡಿ. ಯಾವಾಗಲೂ ನಮ್ಮ ಸಹಾಯಕ್ಕೆ ಬರುವ ಆಧ್ಯಾತ್ಮಿಕ ಪೂರ್ಣತೆಯನ್ನು ಪಡೆಯಲು ನಮ್ಮಲ್ಲಿರುವ ಶಕ್ತಿಯನ್ನೆಲ್ಲ ಉಪಯೋಗಿಸೋಣ. ಆತ್ಮಸಾಕ್ಷಾತ್ಕಾರಕ್ಕೆ ನಿಜವಾಗಿ ನಾವು ಹಂಬಲಿಸಿದರೆ ನಾವು ಹೋರಾಡಬೇಕು. ಹೋರಾಟದಿಂದ ನಮ್ಮ ಜೀವನ ವಿಕಾಸವಾಗುವುದು. ನಾವು</p>
		<p>ತಪ್ಪನ್ನು ಮಾಡಬಹುದು. ಆದರೆ ಅದರಿಂದ ದೊಡ್ಡ ನೀತಿಯನ್ನು ಕಲಿಯಬಹುದು.</p>
		<p>ಆಧ್ಯಾತ್ಮಿಕ ಜೀವನಕ್ಕೆ ಮುಖ್ಯ ಸಹಾಯವೆ ಧ್ಯಾನ ಧ್ಯಾನದಲ್ಲಿ ನಮ್ಮ ಭೌತಿಕ ಉಪಾಧಿಗಳನ್ನೆಲ್ಲಾ ಮರೆತು ನಾವು ಪವಿತ್ರಾತ್ಮರೆಂದು ಭಾವಿಸುವೆವು. ಧ್ಯಾನಮಾಡುವಾಗ ನಾವು ಯಾವ ಬಾಹ್ಯ ಸಹಾಯದ ಮೇಲೂ ನಿಲ್ಲುವುದಿಲ್ಲ. ಆತ್ಮ ಸ್ಪರ್ಶವಾದರೆ ಎಂತಹ ಹೀನ ವಿಷಯಕ್ಕೂ ಅದು ಒಳ್ಳೆಯ ಮೆರಗು ಕೊಡುವುದು. ದುರಾತ್ಮನು ಪುಣ್ಯಾತ್ಮನಾಗುವನು. ಎಲ್ಲಾ ದ್ವೇಷ, ಸ್ವಾರ್ಥ ಮಾಯವಾಗುವುದು. ನಾವು ಎಷ್ಟು ಕಡಮೆ ಈ ದೇಹವನ್ನು ಕುರಿತು ಚಿಂತಿಸಿದರೆ ಅಷ್ಟು ಮೇಲು. ಏಕೆಂದರೆ ನಮ್ಮ ದೇಹಾಸಕ್ಕಿಯೇ ನಮ್ಮನ್ನು ಅಧೋಗತಿಗೆ ಎಳೆಯುವುದು. ನಾವು ದೇಹ ಎಂಬ ಭಾವನೆಯೇ ಎಲ್ಲಾ ದುಃಖಕ್ಕೂ ಮೂಲ. ಇದೇ ರಹಸ್ಯ. ನಾನು ಆತ್ಮ,, ದೇಹವಲ್ಲ ಎಂದು ಭಾವಿಸಬೇಕು. ಒಳ್ಳೆಯದು ಕೆಟ್ಟದ್ದು ಮುಂತಾದ ಹಲವು ಸಂಬಂಧಗಳಿಂದ ಕೂಡಿದ ವಿಶ್ವವೆಲ್ಲ ಒಂದು ದೊಡ್ಡ ಪಟದ ಮೇಲೆ ಬರೆದ ಚಿತ್ರದಂತೆ ಇದೆ. ಅದರ ಸಾಕ್ಷಿಯೇ ನಾನು ಎಂದು ಯೋಚಿಸಬೇಕು.</p>
	</section>
	<section class="level1 unnumbered" epub:type="chapter" role="doc-chapter" id="id-017">
		<h1 class="level1-title" epub:type="title">ಏಕಾಗ್ರತೆ ಮತ್ತು ಪ್ರಾಣಾಯಾಮ <sup><a epub:type="noteref" href="999-aside.xhtml#id-001-35">*</a></sup></h1>
		<p>ಮನುಷ್ಯರಿಗೂ ಪ್ರಾಣಿಗಳಿಗೂ ಇರುವ ವ್ಯತ್ಯಾಸವೇ, ಅವರಲ್ಲಿ ಇರುವ ಏಕಾಗ್ರತೆಯ ಶಕ್ತಿಯಲ್ಲಿದೆ. ಜೀವನದ ಯಾವ ಕಾರ್ಯಕ್ಷೇತ್ರದಲ್ಲಾಗಲಿ, ಯಶಸ್ಸೆಲ್ಲ ಈ ಏಕಾಗ್ರತೆಯ ಪರಿಣಾಮ. ಎಲ್ಲರಿಗೂ ಏಕಾಗ್ರತೆಯ ವಿಷಯವಾಗಿ ಏನಾದರೂ ಗೊತ್ತೇ ಇರುವುದು. ನಾವು ಇದರ ಪರಿಣಾಮವನ್ನು ಪ್ರತಿ ದಿನ ನೋಡುತ್ತಿರುವೆವು. ಸಾಹಿತ್ಯ ಸಂಗೀತ ಮುಂತಾದ ಕಾರ್ಯಕ್ಷೇತ್ರಗಳಲ್ಲಿ ಮೇಲ್ಮಟ್ಟದ ಪರಿಣಾಮವೆಲ್ಲ ಮನಸ್ಸಿನ ಏಕಾಗ್ರತೆಯ ಪ್ರತಿಫಲ, ಮೃಗಗಳಲ್ಲಿ ಏಕಾಗ್ರತೆ ಬಹಳ ಕಡಮೆ. ಯಾರು ಪ್ರಾಣಿಗಳನ್ನು ತರಬೇತು ಮಾಡುತ್ತಿರುವರೊ ಅವರಿಗೆ ಇದು ವೇದ್ಯವಾಗುವುದು. ಏಕೆಂದರೆ ಅವು ಹೇಳಿಕೊಟ್ಟದ್ದನ್ನು ಪದೇ ಪದೇ ಮರೆಯುತ್ತಿರುತ್ತವೆ. ಅವು ಬಹಳ ಕಾಲ ಯಾವುದರ ಮೇಲೂ ಮನಸ್ಸನ್ನು ಏಕಾಗ್ರ ಮಾಡಲಾರವು. ಇಲ್ಲಿದೆ ಮನುಷ್ಯನಿಗೂ ಪ್ರಾಣಿಗೂ ವ್ಯತ್ಯಾಸ. ಮನುಷ್ಯನಲ್ಲಿ ಹೆಚ್ಚು ಏಕಾಗ್ರತೆ ಇದೆ. ಮನುಷ್ಯರಲ್ಲಿ ಪರಸ್ಪರ ವ್ಯತ್ಯಾಸಕ್ಕೆ ಕಾರಣ ಅವರ ಏಕಾಗ್ರತಾ ಶಕ್ತಿ, ಅತಿ ಕೀಳು ಮತ್ತು ಅತಿ ಶ್ರೇಷ್ಠ ಮಾನವನನ್ನು ಹೋಲಿಸಿ ನೋಡಿ. ವ್ಯತ್ಯಾಸಕ್ಕೆ ಕಾರಣ ಅವರಲ್ಲಿರುವ ಏಕಾಗ್ರತೆಯ ಹೆಚ್ಚು ಕಡಿಮೆಯಲ್ಲಿದೆ.</p>
		<p>ಎಲ್ಲರ ಮನಸೂ ಕೆಲವು ಸಮಯ ಏಕಾಗ್ರವಾಗುವುದು. ನಾವು ಪ್ರೀತಿಸುವ ವಸ್ತುವಿನ ಮೇಲೆ ಮನಸ್ಸನ್ನು ಏಕಾಗ್ರಗೊಳಿಸುವೆವು ನಾವು ಯಾವ ವಸ್ತುವಿನ ಮೇಲೆ ಮನಸ್ಸನ್ನು ಏಕಾಗ್ರಗೊಳಿಸುವೆವೊ ಅದನ್ನು ಪ್ರೀತಿಸುತ್ತೇವೆ. ತನ್ನ ಮಗುವಿನ ಮುದ್ದು ಮುಖವನ್ನು ಪ್ರೀತಿಸದ ತಾಯಿ ಯಾರಿರುವಳು? ಆ ಮಗುವೆ ಪ್ರಪಂಚದಲ್ಲೆಲ್ಲಾ ತನಗೆ ಅತಿ ಸುಂದರವಾಗಿರುವುದು. ಅವಳು ಅದನ್ನು ಪ್ರೀತಿಸುತ್ತಾಳೆ, ಏಕೆಂದರೆ ಆಕೆ ಮಗುವಿನ ಮೇಲೆ ಮನಸ್ಸನ್ನು ಏಕಾಗ್ರಮಾಡಿದಳು. ಪ್ರತಿಯೊಬ್ಬರೂ ಆ ಮಗುವಿನ ಮೇಲೆ ಮನಸ್ಸನ್ನು ಏಕಾಗ್ರಮಾಡಿದರೆ ಪ್ರತಿಯೊಬ್ಬರೂ ಅದನ್ನು ಪ್ರೀತಿಸುವರು. ಪ್ರತಿಯೊಬ್ಬರಿಗೂ ಅದು ಅತಿ ಸುಂದರವಾದ ಮಗುವಾಗುವುದು. ನಾವೆಲ್ಲ ಪ್ರೀತಿಸುವ ವಸ್ತುವಿನ ಮೇಲೆ ಮನಸ್ಸನ್ನು ಏಕಾಗ್ರಗೊಳಿಸುವೆವು. ನಾವು ಸುಂದರವಾದ ಗಾನವನ್ನು ಕೇಳಿದರೆ, ಮನಸ್ಸು ಅದರ ಮೇಲೆ ನಾಟುವುದು, ಅಲ್ಲಿಂದ ಮನಸ್ಸನ್ನು ತೆಗೆಯಲು ಆಗುವುದಿಲ್ಲ. ಯಾರು ಶಾಸ್ತ್ರೀಯ ಸಂಗೀತದ ಮೇಲೆ ಏಕಾಗ್ರಮಾಡುವರೊ ಅವರಿಗೆ ಲಘುಸಂಗೀತ ಹಿಡಿಸುವುದಿಲ್ಲ. ಹಾಗೆಯೇ ಲಘುಸಂಗೀತ ಪ್ರಿಯರಿಗೆ ಶಾಸ್ತ್ರೀಯ ಸಂಗೀತ ಹಿಡಿಸುವುದಿಲ್ಲ. ಯಾವ ಸಂಗೀತದಲ್ಲಿ ಒಂದಾದ ಮೇಲೊಂದು ಸ್ವರಗಳು ಬರುತ್ತವೆಯೋ ಅದು ಮನಸ್ಸನ್ನು ಸೂರೆಗೊಳ್ಳುವುದು. ಮಗುವಿಗೆ ಉತ್ಸಾಹವನ್ನು ಹೆಚ್ಚಿಸುವ ಸಂಗೀತದ ಮೇಲೆ ಪ್ರೀತಿ. ಏಕೆಂದರೆ ಅಷ್ಟು ಬೇಗ ಸ್ವರಗಳು ಓಡುತ್ತಿದ್ದರೆ ಮನಸ್ಸು ಅಲೆಯಲು ಅವಕಾಶವೇ ಇರುವುದಿಲ್ಲ. ಲಘು ಸಂಗೀತ ಪ್ರಿಯರಿಗೆ ಶಾಸ್ತ್ರೀಯ ಸಂಗೀತ ಹಿಡಿಸುವುದಿಲ್ಲ. ಏಕೆಂದರೆ ಅದು ಜಟಿಲವಾದುದು. ಅದನ್ನು ಅನುಸರಿಸ ಬೇಕಾದರೆ ಹೆಚ್ಚು ಏಕಾಗ್ರತೆ ಬೇಕಾಗುವುದು.</p>
		<p>ಇಂತಹ ಏಕಾಗ್ರತೆಯ ವಿಷಯದಲ್ಲಿರುವ ದೊಡ್ಡ ತೊಂದರೆ ಏನೆಂದರೆ, ನಾವು ಮನಸ್ಸನ್ನು ನಿಗ್ರಹಿಸುವುದಿಲ್ಲ, ಅದು ನಮ್ಮನ್ನು ನಿಗ್ರಹಿಸುತ್ತದೆ. ನಮ್ಮಿಂದ ಹೊರಗೆ ಇರುವ ಯಾವುದೋ ಒಂದು ಮನಸ್ಸನು ತನ್ನೆಡೆಗೆ ಸೆಳೆದು ತನ್ನ ಸ್ವಾಧೀನದಲ್ಲಿಟ್ಟುಕೊಳ್ಳುವುದು. ನಾವು ಮಧುರವಾದ ಹಾಡನ್ನು ಕೇಳುವೆವು, ಇಲ್ಲವೆ ಸುಂದರವಾದ ಚಿತ್ರವನ್ನು ನೋಡುವೆವು. ಮನಸ್ಸು ಅಲ್ಲೇ ಸ್ತಬ್ದವಾಗುವುದು, ಅದನ್ನು ಅಲ್ಲಿಂದ ಕದಲಿಸಲಾಗುವುದಿಲ್ಲ.</p>
		<p>ನೀವು ಇಷ್ಟಪಡುವ ವಿಷಯದ ಮೇಲೆ ನಾನು ಚೆನ್ನಾಗಿ ಮಾತನಾಡಿದರೆ ನಾನು ಹೇಳುವುದರ ಮೇಲೆ ನಿಮ್ಮ ಮನಸ್ಸು ಏಕಾಗ್ರವಾಗುವುದು. ನಿಮ್ಮಿಂದ ಮನಸ್ಸನ್ನು ಸೆಳೆದುಕೊಂಡು ನಿಮ್ಮ ಇಚ್ಛೆ ಇಲ್ಲದೇ ಇದ್ದರೂ ವಿಷಯದ ಮೇಲೆ ಮನಸ್ಸು ನಾಟುವಂತೆ ಮಾತನಾಡುತ್ತೇನೆ. ಹೀಗೆ ನಮ್ಮ ಅರಿವಿಲ್ಲದೆ ಮನಸ್ಸು ಸ್ಥಿರವಾಗುವುದು, ಏಕಾಗ್ರವಾಗುವುದು. ಹೀಗೆ ಆಗದೆ ವಿಧಿಯಿಲ್ಲ. - ಈಗಿನ ಪ್ರಶ್ನೆಯೆ, ನಾವು ಈ ಏಕಾಗ್ರತೆಯನ್ನು ರೂಢಿಸಲು ಸಾಧ್ಯವೆ, ನಾವು ಅದನ್ನು ನಮ್ಮ ಸ್ವಾಧೀನಕ್ಕೆ ತರಬಲೆ ವೆ ಎಂಬುದು, ಯೋಗಿಗಳು ಇದು ಸಾಧ್ಯ ಎನ್ನುವರು. ಮನಸ್ಸನ್ನು ಸಂಪೂರ್ಣವಾಗಿ ನಮ್ಮ ಸ್ವಾಧೀನಕ್ಕೆ ತರಲು ಸಾಧ್ಯ ಎನ್ನುವರು ಯೋಗಿಗಳು, ನೈತಿಕ ದೃಷ್ಟಿಯಿಂದ ಮನಸ್ಸಿನ ಏಕಾಗ್ರತೆಯನ್ನು ರೂಢಿಸುವುದರಿಂದ ಒಂದು ಅಪಾಯವಿದೆ. ಅದೇ ಒಂದು ವಸ್ತುವಿನ ಮೇಲೆ ಮನಸ್ಸನ್ನು ಏಕಾಗ್ರಗೊಳಿಸಿ ಅದರಲ್ಲಿ ಆಸಕ್ತವಾದರೆ ಅದನ್ನು ಪುನಃ ನಮ್ಮ ಇಚ್ಛೆಯಂತೆ ಬೇರೆ ಕಡೆಗೆ ಬಿಡಲು ಸಾಧ್ಯವಿಲ್ಲ. ಇಂತಹ ಸ್ಥಿತಿಯಿಂದ ಬಹಳ ವ್ಯಥೆಯಾಗುವುದು. ನಮ್ಮ ದುಃಖಕ್ಕೆಲ್ಲ ಕಾರಣ ಅನಾಸಕ್ತಿಯ ಅಭಾವವೆ. ನಾವು ಏಕಾಗ್ರತೆಯನ್ನು ರೂಢಿಸಿದಂತೆ ಅನಾಸಕ್ತಿಯನ್ನೂ ರೂಢಿಸಬೇಕು. ನಾವು ಎಲ್ಲ ವಸ್ತುಗಳನ್ನು ಬಿಟ್ಟು ಒಂದು ವಸ್ತುವಿನ ಮೇಲೆ ಮನಸ್ಸನ್ನು ಏಕಾಗ್ರ ಮಾಡುವುದನ್ನು ಕಲಿತುಕೊಳ್ಳುವಂತೆ, ಒಂದು ಕ್ಷಣದಲ್ಲಿ ಮನಸ್ಸನ್ನು ಅಲ್ಲಿಂದ ತೆಗೆದು ಬೇರೆ ಯಾವುದಾದರೂ ವಸ್ತುವಿನ ಮೇಲೆ ಇಡುವುದನ್ನು ಕಲಿಯಬೇಕು. ಅಪಾಯದಿಂದ ಪಾರಾಗುವುದಕ್ಕೆ ನಾವು ಇವೆರಡನ್ನೂ ಒಟ್ಟಿಗೆ ಅಭ್ಯಾಸ ಮಾಡಬೇಕು. - ಮನಸ್ಸನ್ನು ಒಂದು ಕ್ರಮದ ಪ್ರಕಾರ ರೂಢಿಸುವುದೆಂದರೆ ಇದೇ. ನನ್ನ ದೃಷ್ಟಿಯಲ್ಲಿ ವಿದ್ಯಾಭ್ಯಾಸದ ಸಾರವೆ ಮನಸ್ಸಿನ ಏಕಾಗ್ರತೆ, ಬರಿಯ ವಿಷಯ ಸಂಗ್ರಹವಲ್ಲ. ನಾನು ಪುನಃ ವಿದ್ಯಾಭ್ಯಾಸವನ್ನು ಪ್ರಾರಂಭಿಸಬೇಕಾದರೆ, ಈ ವಿಷಯದಲ್ಲಿ ನನಗೇನಾದರೂ ಸ್ವಲ್ಪ ಸ್ವಾತಂತ್ರ್ಯವಿದ್ದರೆ ನಾನು ವಿಷಯಗಳನ್ನು ಕಲಿತುಕೊಳ್ಳುವುದಿಲ್ಲ. ನಾನು ಮೊದಲು ಮನಸ್ಸನ್ನು ಹೇಗೆ ಏಕಾಗ್ರಗೊಳಿಸುವುದು ಮತ್ತು ಅದನ್ನು ಹೇಗೆ ಹಿಂದಕ್ಕೆ ಸೆಳೆಯುವುದು ಎಂಬುದನ್ನು ಕಲಿತುಕೊಂಡು ಅನಂತರ ಒಂದು ಸರಿಯಾದ ಉಪಕರಣದಿಂದ ನನ್ನ ಇಚ್ಚಾಪ್ರಕಾರ ವಿಷಯಗಳನ್ನು ಸಂಗ್ರಹಿಸುತ್ತೇನೆ. ಮಗುವಿಗೆ ಏಕಾಗ್ರತೆಯೊಡನೆ ಅನಾಸಕ್ತಿಯನ್ನೂ ಕಲಿಸಬೇಕು.</p>
		<p>ನನ್ನ ಅಭಿವೃದ್ದಿ ಯಾವಾಗಲೂ ಒಮ್ಮುಖವಾಗಿತ್ತು. ನಾನು ಅನಾಸಕ್ತಿಯಿಲ್ಲದೆ ಏಕಾಗ್ರತೆಯನ್ನು ರೂಢಿಸಿದೆ. ನಾನು ಜೀವನದಲ್ಲಿ ಅನುಭವಿಸಿದ ಅತಿ ದಾರುಣ ವ್ಯಥೆಗೆಲ್ಲ</p>
		<p>ಇದು ಕಾರಣವಾಗಿದೆ. ಈಗ ನನ್ನಲ್ಲಿ ಅನಾಸಕ್ತಿ ಇದೆ. ಆದರೆ ಇದನ್ನು ಅನಂತರ ಜೀವನದಲ್ಲಿ ಅಭ್ಯಾಸ ಮಾಡಬೇಕಾಯಿತು.</p>
		<p>ನಾವು ವಸ್ತುಗಳ ಮೇಲೆ ಮನಸ್ಸನ್ನು ಇಡಬೇಕು. ಅವು ನಮ್ಮ ಮನಸ್ಸನ್ನು ಸೆಳೆಯಕೂಡದು. ನಾವು ಅನೇಕ ವೇಳೆ ಬಲಾತ್ಕಾರದಿಂದ ಏಕಾಗ್ರ ಮಾಡುವೆವು. ನಮ್ಮ ಮನಸ್ಸು ಅನೇಕ ವೇಳೆ ಬಾಹ್ಯ ವಸ್ತುಗಳ ಮೇಲೆ ಹೋಗಿ ನೆಲಸುವುದು. ಇದರ ಪರಿಣಾಮವಾಗಿ ಬಾಹ್ಯ ಆಕರ್ಷಣೆಯನ್ನು ನಮ್ಮ ಮನಸ್ಸು ಎದುರಿಸಲಾರದಾಗಿದೆ. ಮನಸ್ಸನ್ನು ನಿಗ್ರಹಿಸಬೇಕಾದರೆ, ಅದನ್ನು ನಮ್ಮ ಇಷ್ಟ ಬಂದ ಕಡೆ ಇಡಬೇಕಾದರೆ, ಅದಕ್ಕೆ ಪ್ರತ್ಯೇಕವಾದ ಅಭ್ಯಾಸ ಬೇಕು. ಬೇರೆ ಯಾವ ರೀತಿಯಲ್ಲಿಯೂ ಅದನ್ನು ಮಾಡಲಾಗುವುದಿಲ್ಲ. ಧರ್ಮದ ಅಧ್ಯಯನದಲ್ಲಿ ಮನೋನಿಗ್ರಹ ಅತ್ಯಾವಶ್ಯಕ. ಇಲ್ಲಿ ಮನಸ್ಸನ್ನು ಅಂತರ್ಮುಖವಾಗಿ ಮಾಡಬೇಕು.</p>
		<p>ಮನಸ್ಸನ್ನು ನಿಗ್ರಹಿಸಬೇಕಾದರೆ ಮೊದಲು ಪ್ರಾಣಾಯಾಮದಿಂದ ಪ್ರಾರಂಭಿಸ ಬೇಕು. ನೀವು ಸರಿಯಾಗಿ ಉಸಿರಾಡಿದರೆ ಅದು ದೇಹವನ್ನು ಒಂದು ಹೊಂದಿಕೆಯಾದ ಸ್ಥಿತಿಗೆ ತರುವುದು. ಆಗ ಮನಸ್ಸನ್ನು ತಲುಪುವುದು ಸುಲಭ. ಪ್ರಾಣಾಯಾಮಕ್ಕೆ ಪ್ರಥಮ ಸಾಧನೆಯೇ ಆಸನ. ಯಾವ ಸ್ಥಿತಿಯಲ್ಲಿ ಒಬ್ಬನು ಸುಖವಾಗಿ, ಸ್ಥಿರವಾಗಿ ಕುಳಿತುಕೊಳ್ಳಬಲ್ಲನೋ ಅದೇ ಆಸನ. ಬೆನ್ನುಮೂಳೆ ನೇರವಾಗಿ ಆತಂಕವಿಲ್ಲದೆ ಇರಬೇಕು. ದೇಹದ ಭಾರವೆಲ್ಲ ಪಕ್ಕೆಲುಬುಗಳ ಮೇಲೆ ಇರಲಿ, ಬಲಾತ್ಕಾರವಾಗಿ ಮನಸ್ಸನ್ನು ನಿಗ್ರಹಿಸಲು ಯತ್ನಿಸಬೇಡಿ. ಇಲ್ಲಿ ಸುಮ್ಮನೆ ಸರಳವಾಗಿ ಉಸಿರಾಡುವುದು ಮಾತ್ರ ಆವಶ್ಯಕ. ಮನಸ್ಸನ್ನು ನಿಗ್ರಹಿಸಬೇಕು. ಉಳಿದ ಕಸರತ್ತಿನಿಂದ ಏನೂ ಪ್ರಯೋಜನವಿಲ್ಲ. ಅದನ್ನು ಅಭ್ಯಾಸ ಮಾಡಬೇಡಿ.</p>
		<p>ಮನಸ್ಸು ದೇಹದ ಮೇಲೆ ಕೆಲಸಮಾಡುವುದು, ಪುನಃ ದೇಹ ಮನಸ್ಸಿನ ಮೇಲೆ ಕೆಲಸಮಾಡುವುದು, ಅವು ಒಂದರ ಮೇಲೆ ಮತ್ತೊಂದು ಪ್ರತಿಕ್ರಿಯೆಯನ್ನು ಉಂಟುಮಾಡುತ್ತವೆ. ನಮ್ಮ ಮನಸ್ಸಿನ ಪ್ರತಿಯೊಂದು ಸ್ಥಿತಿಯೂ ದೇಹದಲ್ಲಿ ಯಾವುದೊ ಒಂದು ಬದಲಾವಣೆಯನ್ನು ಉಂಟುಮಾಡುವುದು, ದೇಹ ಮನಸ್ಸು ಎರಡೂ ಒಂದೇ ಎಂದು ಭಾವಿಸಿದರೂ ಒಂದೇ, ಬೇರೆ ಬೇರೆ ಎಂದು ಭಾವಿಸಿದರೂ ಒಂದೇ. ವ್ಯತ್ಯಾಸವೇನೂ ಇರುವುದಿಲ್ಲ. ದೇಹವೇ ಮನಸ್ಸಿನ ಸ್ಕೂಲಸ್ವರೂಪ. ಮನಸ್ಸೇ | ದೇಹದ ಸೂಕ್ಷ್ಮಸ್ವರೂಪ. ಇವೆರಡೂ ಒಂದರಮೇಲೊಂದು ಪ್ರತಿಕ್ರಿಯೆಯನ್ನು ಬೀರುತ್ತಿರುತ್ತವೆ. ಮನಸ್ಸು ಪದೇಪದೇ ದೇಹವಾಗುತ್ತಿರುವುದು. ಮನಸ್ಸನ್ನು ನಿಗ್ರಹಿಸಬೇಕಾದರೆ ದೇಹದ ಮೂಲಕ ಹೋಗುವುದು ಸುಲಭ. ಮನಸ್ಸಿಗಿಂತ ದೇಹವನ್ನು ನಿಗ್ರಹಿಸುವುದು ಸುಲಭ.</p>
		<p>ಉಪಕರಣ ಸೂಕ್ಷ್ಮವಾಗಿದ್ದಷ್ಟೂ ಶಕ್ತಿ ಹೆಚ್ಚು. ಮನಸ್ಸು ದೇಹಕ್ಕಿಂತ ಸೂಕ್ಷ್ಮ ಮತ್ತು ಬಲಾಢವಾಗಿಯೂ ಇದೆ. ಆದಕಾರಣವೇ ದೇಹದ ಮೂಲಕ ಪ್ರಾರಂಭಿಸುವುದೇ ಸುಲಭವಾಗಿದೆ.</p>
		<p>ಪ್ರಾಣಾಯಾಮವೆಂದರೆ ದೇಹದ ಮೂಲಕ ಮನಸ್ಸನ್ನು ನಿಗ್ರಹಿಸುವ ಶಾಸ್ತ್ರ, ಮೊದಲು ದೇಹದ ಮೇಲೆ ನಮಗೆ ಒಂದು ಸ್ವಾಧೀನತೆ ಬರುವುದು, ಅನಂತರ ದೇಹದ ಸೂಕ್ಷ್ಮ ಚಲನವಲನಗಳು ನಮಗೆ ವೇದ್ಯವಾಗುವುವು. ಸೂಕ್ಷ್ಮವಾದ ದೈಹಿಕ ಕ್ರಿಯೆಗಳು ನಮಗೆ ಅರಿವಾಗುವುವು. ಕೊನೆಗೆ ಮನಸ್ಸಿನ ಸಮಾಪಕ್ಕೆ ಹೋಗುವೆವು. ದೇಹದ ಸೂಕ್ಷಚಲನೆಗಳು ನಮಗೆ ಅರಿವಾದಂತೆ ಅವು ನಮ್ಮ ನಿಗ್ರಹಕ್ಕೆ ಬರುವುವು. ಅನಂತರ ಮನಸ್ಸು ದೇಹದ ಮೇಲೆ ಹೇಗೆ ಕೆಲಸಮಾಡುತ್ತದೆ ಎಂಬುದು ಅರ್ಥವಾಗುವುದು. ಮನಸ್ಸಿನಲ್ಲಿ ಅದರ ಒಂದು ಭಾಗ ಇನ್ನೊಂದರೊಂದಿಗೆ ಹೇಗೆ ವ್ಯವಹರಿಸುತ್ತಿದೆ ಮತ್ತು ಮನಸ್ಸು ಹೇಗೆ ನರಗಳ ಕೇಂದ್ರವನ್ನು ತನ್ನ ಸ್ವಾಧೀನಕ್ಕೆ ತೆಗೆದುಕೊಳ್ಳುತ್ತಿದೆ ಎಂಬುದನ್ನು ಗಮನಿಸಬಹುದು. ಏಕೆಂದರೆ ಮನಸ್ಸು ನರಗಳ ಕೇಂದ್ರವನ್ನು ನಿಗ್ರಹಿಸಿ ಅದನ್ನು ಆಳುವುದು. ಬೇರೆ ಬೇರೆ ನರಗಳ ಸಮುದಾಯದ ಮೇಲೆ ಮನಸ್ಸು ಕೆಲಸ ಮಾಡುವುದು ಗೋಚರಿಸುವುದು.</p>
		<p>ಪ್ರಾಣಾಯಾಮದಿಂದ ಮೊದಲು ದೇಹದ ಸ್ಕೂಲಭಾಗವನ್ನು, ಅನಂತರ ಸೂಕ್ಷ್ಮಭಾಗವನ್ನು ನಮ್ಮ ಸ್ವಾಧೀನಕ್ಕೆ ತಂದರೆ ಕ್ರಮೇಣ ಮನಸ್ಸು ನಮ್ಮ ನಿಗ್ರಹಕ್ಕೆ ಬರುವುದು.</p>
		<p>ಪ್ರಾಣಾಯಾಮದ ಪ್ರಥಮ ಅಭ್ಯಾಸಗಳಿಂದ ಯಾವ ಅಪಾಯವೂ ಇಲ್ಲ, ಇದರಿಂದ ಪ್ರಯೋಜನವಾಗುವುದು. ಇದರಿಂದ ನಿಮ್ಮ ಆರೋಗ್ಯ ಉತ್ತಮ ವಾಗುವುದು, ದೇಹಸ್ಥಿತಿಯೂ ಉತ್ತಮಗೊಳ್ಳುವುದು. ಇತರ ಅಭ್ಯಾಸಗಳನ್ನು ಜಾಗರೂಕತೆಯಿಂದ, ನಿಧಾನವಾಗಿ ಮಾಡಬಹುದು.</p>
	</section>
	<section class="level1 unnumbered" epub:type="chapter" role="doc-chapter" id="id-018">
		<h1 class="level1-title" epub:type="title">ಏಕಾಗ್ರತೆ <sup><a epub:type="noteref" href="999-aside.xhtml#id-001-36">*</a></sup></h1>
		<p> (೧೯೦೦ರ ಮಾರ್ಚ್ ೧೬ರಂದು ಸ್ಯಾನ್‌ಫ್ರಾನ್ಸಿಸ್ಕೋದ ವಾಷಿಂಗ್ಟನ್ ಹಾಲಿನಲ್ಲಿ</p>
		<p>ನೀಡಿದ ಉಪನ್ಯಾಸ) [ಇದು ಮತ್ತು ಮುಂದಿನ ಎರಡು ಉಪನ್ಯಾಸಗಳು ದಕ್ಷಿಣ ಕ್ಯಾಲಿಫೋರ್ನಿಯದ ವೇದಾಂತ ಸೊಸೈಟಿಯಿಂದ ಪ್ರಕಟವಾಗುತ್ತಿದ್ದ 'ವೇದಾಂತ ಅಂಡ್ ದಿ ವೆಸ್ಟ್' ಎಂಬ ಪತ್ರಿಕೆಯಿಂದ ತೆಗೆದು ಕೊಂಡವುಗಳು. ಇಡಾ ಆ೦ಸೆಲ್ ಎಂಬ ಭಕ್ತಮಹಿಳೆ ಇವನ್ನು ಶೀಘ್ರಲಿಪಿಯಲ್ಲಿ ಬರೆದುಕೊಂಡಳು.]</p>
		<p>ಬಾಹ್ಯ ಪ್ರಪಂಚದ ಜ್ಞಾನವಾಗಲೀ, ಆಂತರಿಕ ಪ್ರಪಂಚದ ಜ್ಞಾನವಾಗಲೀ ಎಲ್ಲವೂ ಬರುವುದು ಒಂದೇ ವಿಧಾನದ ಮೂಲಕ, ಅದೇ ಮನಸ್ಸಿನ ಏಕಾಗ್ರತೆಯಿಂದ, ನಾವು ಯಾವ ವಸ್ತುವಿನ ವಿಷಯವನ್ನು ತಿಳಿದುಕೊಳ್ಳಬೇಕೆಂದಿರುವೆವೋ ಅದರ ಮೇಲೆ ಮನಸ್ಸನ್ನು ಏಕಾಗ್ರ ಮಾಡಿದಲ್ಲದೆ ಯಾವ ಜ್ಞಾನವೂ ಬರುವುದಿಲ್ಲ. ಖಗೋಳ ಶಾಸ್ತ್ರಜ್ಞನು ಟೆಲಿಸ್ಕೋಪಿನ ಮೂಲಕ ತನ್ನ ಮನಸ್ಸನ್ನು ಏಕಾಗ್ರಗೊಳಿಸುವನು. ನೀವು ನಿಮ್ಮ ಮನಸ್ಸಿನ ವಿಷಯವನ್ನು ತಿಳಿದುಕೊಳ್ಳಬೇಕಾದರೂ ಇದೇ ವಿಧಾನವನ್ನು ಅನುಸರಿಸಬೇಕು. ನೀವು ಮನಸ್ಸನ್ನು ಏಕಾಗ್ರಮಾಡಿ ಅದರ ಮೇಲೆಯೇ ಮನಸ್ಸನ್ನು ಬಿಡಬೇಕು. ಒಬ್ಬರಿಗೂ ಮತ್ತೊಬ್ಬರಿಗೂ ಇರುವ ವ್ಯತ್ಯಾಸ ಏಕಾಗ್ರತೆಯ ತರತಮ ದಲ್ಲಿದೆ. ಯಾರ ಮನಸ್ಸು ಮತ್ತೊಬ್ಬರ ಮನಸ್ಸಿಗಿಂತ ಹೆಚ್ಚು ಏಕಾಗ್ರ ವಾಗಿದೆಯೋ ಅವರಿಗೆ ಹೆಚ್ಚು ಜ್ಞಾನ ಪ್ರಾಪ್ತವಾಗುವುದು.</p>
		<p>ಹಿಂದೆ ಮತ್ತು ಈಗಿನ ಕಾಲದ ಮಹಾಮಹಿಮರ ಜೀವನದಲ್ಲಿ ಇಂತಹ ಅದ್ಭುತವಾದ ಮನೋ ಏಕಾಗ್ರತೆ ಇರುವುದು ಕಾಣುತ್ತದೆ. ಅವರು ಮಹಾ ಪ್ರತಿಭಾವಂತರು ಎಂದು ನೀವು ಹೇಳಬಹುದು. ಆದರೆ ಯೋಗಶಾಸ್ತ್ರವು, ಸಾಕಷ್ಟು ಪ್ರಯತ್ನಪಟ್ಟರೆ ನಾವೆಲ್ಲರೂ ಪ್ರತಿಭಾವಂತರಾಗಬಲ್ಲೆವು - ಎಂದು ಸಾರುತ್ತದೆ. ಕೆಲವರು ಈ ಜೀವನಕ್ಕೆ ಬರುವಾಗಲೇ ಹೆಚ್ಚು ಸಿದ್ದರಾಗಿ ಬಂದಿರುವುದರಿಂದ ಅವರು ಇತರರಿಗಿಂತ ಬೇಗ ಇದನ್ನು ಸಾಧಿಸುವರು. ನಾವೆಲ್ಲರೂ ಇದನ್ನು ಸಾಧಿಸಬಹುದು. ಇದೇ ಶಕ್ತಿಯು ಎಲ್ಲರಲ್ಲಿಯೂ ಇದೆ. ಈ ಉಪನ್ಯಾಸದ ವಿಷಯವೇ, ಮನಸ್ಸನ್ನು ಹೇಗೆ ಏಕಾಗ್ರಗೊಳಿಸುವುದು ಎಂಬುದು. ಯೋಗಿಗಳು ಕೆಲವು ನಿಯಮಗಳನ್ನು ಹೇಳುತ್ತಾರೆ. ನಾನು ಈ ರಾತ್ರಿ ಆ ನಿಯಮದ ಕೆಲವು ವಿಷಯಗಳನ್ನು ಹೇಳುತ್ತೇನೆ.</p>
		<p>ಏಕಾಗ್ರತೆ ನಮಗೆ ಹಲವು ಮೂಲಗಳಿಂದ ಲಭಿಸುವುದು. ಇಂದ್ರಿಯಗಳ ಮೂಲಕವಾಗಿಯೂ ನಮಗೆ ಏಕಾಗ್ರತೆ ದೊರಕಬಲ್ಲದು. ಕೆಲವರಿಗೆ ಒಳ್ಳೆಯ ಸಂಗೀತವನ್ನು ಕೇಳಿದಾಗ ಮನಸ್ಸು ಏಕಾಗ್ರವಾಗುವುದು. ಇತರರಿಗೆ ರಮ್ಯವಾದ ದೃಶ್ಯವನ್ನು ನೋಡಿದಾಗ ಮನಸ್ಸು ಏಕಾಗ್ರವಾಗುವುದು. ಕೆಲವರು ಕಬ್ಬಿಣದ ಮೊಳೆಗಳ ಮೇಲೆ ಮಲಗಿಕೊಂಡಾಗ ಅವರ ಮನಸ್ಸು ಏಕಾಗ್ರವಾಗುವುದು. ಮತ್ತೆ ಕೆಲವರಿಗೆ ಗಟ್ಟಿಯಾದ ಜಲ್ಲಿ ಕಲ್ಲಿನ ಮೇಲೆ ಕುಳಿತುಕೊಂಡಾಗ ಮನಸ್ಸು</p>
		<p>ಏಕಾಗ್ರವಾಗುವುದು. ಇದೆಲ್ಲಾ ವಿಜ್ಞಾನಕ್ಕೆ ವಿರೋಧವಾದ ಅಸ್ವಾಭಾವಿಕವಾದ ಮಾರ್ಗವನ್ನು ಅನುಸರಿಸುವುದಾಯಿತು. ಮನಸ್ಸನ್ನು ಸ್ವಾಭಾವಿಕವಾಗಿ ಕ್ರಮೇಣ ಏಕಾಗ್ರಗೊಳಿಸುವುದೇ ವೈಜ್ಞಾನಿಕ ರೀತಿ.</p>
		<p>ಕೆಲವರಿಗೆ ತಮ್ಮ ಕೈಯನ್ನು ಎತ್ತಿಹಿಡಿದರೆ ಏಕಾಗ್ರತೆ ಸಿಕ್ಕುವುದು, ಯಾತನೆಯು ಅವನಿಗೆ ಬೇಕಾದ ಏಕಾಗ್ರತೆಯನ್ನು ಕೊಡುವುದು. ಆದರೆ ಯಾತನೆ ಅಸ್ವಾಭಾವಿಕವಾದ ಮಾರ್ಗ. - ಬೇರೆ ಬೇರೆ ತತ ಜಾ ನಿಗಳು ಎಲ್ಲರಿಗೂ ಅನ್ವಯಿಸುವ ಮಾರ್ಗಗಳನ್ನು ವ್ಯವಸ್ಥೆಗೊಳಿಸಿರುವರು. ಕೆಲವರು ಮನಸ್ಸಿನ ಪ್ರಜ್ಞಾತೀತ ಸ್ಥಿತಿಯನ್ನು ಮುಟ್ಟಬೇಕೆಂದು ಬಯಸುವರು. ದೇಹವು ನಮಗೆ ವಿಧಿಸಿರುವ ಮಿತಿಯನ್ನು ದಾಟಲು ಅವರು ಇಚ್ಚಿಸುವರು. ಯೋಗಿಗೆ ನೀತಿ ಆವಶ್ಯಕ. ಇದು ಅವನ ಮನಸ್ಸನ್ನು ಶುದ್ಧಗೊಳಿಸುವುದು. ಮನಸ್ಸು ಶುದ್ಧವಾದಷ್ಟೂ ಅದನ್ನು ನಿಗ್ರಹಿಸುವುದು ಸುಲಭ. ಮನಸ್ಸು ಪ್ರತಿಯೊಂದು ಆಲೋಚನೆಯನ್ನೂ ತೆಗೆದುಕೊಂಡು ಅದನ್ನು ಬಳಸಿಕೊಳ್ಳುತ್ತದೆ. ಮನಸ್ಸು ಹೆಚ್ಚು ಸ್ಕೂಲವಾದಷ್ಟೂ ಅದನ್ನು ನಿಗ್ರಹಿಸುವುದು ಕಷ್ಟ. ಅನೈತಿಕ ವ್ಯಕ್ತಿಯು ಎಂದಿಗೂ ತನ್ನ ಮನಸ್ಸನ್ನು ಕೇಂದ್ರೀಕರಿಸಿ ಮನಶ್ಯಾಸ್ತ್ರವನ್ನು ಅಧ್ಯಯನ ಮಾಡಲಾರನು. ಅವನಿಗೆ ಪ್ರಾರಂಭದಲ್ಲಿ ಸ್ವಲ್ಪ ನಿಗ್ರಹ ಸಿಕ್ಕಬಹುದು, ಕೇಳುವುದು ಮುಂತಾದ ಶಕ್ತಿಗಳು ಬರಬಹುದು. ಈ ಶಕ್ತಿಗಳು ಕೂಡ ಅವನಿಂದ ಹೊರಟು ಹೋಗುವುವು. ನೀವು ಅವುಗಳನ್ನು ಸರಿಯಾಗಿ ಪರೀಕ್ಷಿಸಿದರೆ, ಅದ್ಭುತಶಕ್ತಿಯು ವೈಜ್ಞಾನಿಕ ತರಬೇತಿಯಿಂದ ಬರಲಿಲ್ಲವೆನ್ನುವುದು ಗೊತ್ತಾಗುವುದು. ಯಾರು ಕೇವಲ ಮಾಯಾ ಮಂತ್ರಗಳಿಂದ ಸರ್ಪಗಳನ್ನು ನಿಗ್ರಹಿಸುವರೋ ಅವರು ಸರ್ಪದ ಕೈಯಿಂದ ಕಚ್ಚಿಸಿಕೊಂಡೇ ಸಾಯುವರು. ಯಾರಿಗೆ ಯಾವುದಾದರೂ ಅತೀಂದ್ರಿಯ ಶಕ್ತಿ ಬರುವುದೋ ಅವರು ಕೊನೆಗೆ ಅದಕ್ಕೇ ಬಲಿಯಾಗುವರು. ಹಲವು ರೀತಿ ಶಕ್ತಿಯನ್ನು ಗಳಿಸುವ ಲಕ್ಷಾಂತರ ಜನರು ಭಾರತ ದೇಶದಲ್ಲಿ ಇರುವರು. ಅವರಲ್ಲಿ ಬಹುಮಂದಿ ಹುಚ್ಚರಾಗಿ ಅರಚಿಕೊಂಡೇ ಸಾಯುವರು. ಅನೇಕ ಜನ ಬುದ್ಧಿ ಸ್ಥಿಮಿತವಿಲ್ಲದೆ ಇರುವುದರಿಂದ ಆತ್ಮಹತ್ಯೆ ಮಾಡಿಕೊಳ್ಳುವರು.</p>
		<p>ಅಪಾಯವಿಲ್ಲದಂತೆ ಅಧ್ಯಯನವನ್ನು ಮಾಡಬೇಕು. ಅದು ವೈಜ್ಞಾನಿಕ ವಾಗಿರಬೇಕು, ಶಾಂತವಾಗಿರಬೇಕು. ಚಾರಿತ್ರ್ಯ ಶುದ್ಧವಾಗಿರಬೇಕು. ಇದೇ ಮೊದಲನೆ ನಿಯಮ, ಇಂತಹ ಮನುಷ್ಯ ದೇವತೆಗಳು ತನಗೆ ಗೋಚರವಾಗಬೇಕೆಂದು ಕೇಳಿಕೊಂಡರೆ ಅವರು ಗೋಚರವಾಗುವರು. ನಮ್ಮ ಮನಶ್ಯಾಸ್ತ್ರ ಮತ್ತು ತತ್ತ್ವಶಾಸ್ತ್ರದ ಅಧ್ಯಯನಕ್ಕೆ ಅವಶ್ಯವಾದುದೇ ಚಾರಿತ್ರ್ಯ ಶುದ್ದಿ, ಇದೇ ಅತ್ಯಂತ ಮುಖ್ಯವಾದುದು. ಹೀಗೆಂದರೆ ಏನು ಎಂಬುದನ್ನು ಕುರಿತು ಯೋಚಿಸಿ ನೋಡಿ. ಯಾರಿಗೂ ಹಿಂಸೆಯನ್ನು ಕೊಡಕೂಡದು; ಪರಿಶುದ್ಧವಾಗಿರುವುದು ಮತ್ತು ತಪಸ್ಸು ಇವು ಅತ್ಯಂತ ಆವಶ್ಯಕ. ಒಬ್ಬ ಇವನ್ನೆಲ್ಲ ಪೂರ್ಣವಾಗಿ ಪಡೆದುಕೊಂಡ ಎಂದರೆ ಅವನಿಗೆ ಇನ್ನೇನು ಬೇಕು; ಅವನಿಗೆ ಯಾರ ಮೇಲೆಯೂ ದ್ವೇಷಭಾವನೆ ಇಲ್ಲದೇ ಇದ್ದರೆ ಎಲ್ಲಾ ಪ್ರಾಣಿಗಳೂ</p>
		<p>ಅವನೆದುರಿಗೆ ದ್ವೇಷಭಾವನೆಯನ್ನು ತ್ಯಜಿಸುವುವು. ಯೋಗಿಗಳು ಬಹಳ ಕಠಿಣವಾದ ನಿಯಮವನ್ನು ಹಾಕಿಕೊಳ್ಳುವರು. ಯಾರೂ ಉದಾರಿಗಳಾಗಿರದೆ ತಾವು ದೊಡ್ಡ ಉದಾರಿಗಳೆಂದು ನಟಿಸಿಕೊಂಡು ಹೋಗುವುದಕ್ಕೆ ಆಗುವುದಿಲ್ಲ...</p>
		<p>ನೀವೇನಾದರೂ ನನ್ನನ್ನು ನಂಬುವ ಹಾಗೆ ಇದ್ದರೆ ನಾನೊಂದು ಸಂಗತಿಯನ್ನು ಹೇಳುತ್ತೇನೆ. ಹಿಂದೆ ನಾನೊಂದು ಗುಹೆಯಲ್ಲಿ ವಾಸಮಾಡುತ್ತಿದ್ದ ಮನುಷ್ಯನನ್ನು ಕಂಡಿದ್ದೆ. ಅವನೊಡನೆ ಕಪ್ಪೆಗಳು ಮತ್ತು ಹಾವುಗಳು ಒಟ್ಟಿಗೆ ಇದ್ದವು. ಅವನು ಕೆಲವು ವೇಳೆ ಹಲವು ದಿನಗಳು, ಹಲವು ತಿಂಗಳು ಉಪವಾಸಮಾಡಿ ಹೊರಗೆ ಬರುತ್ತಿದ್ದನು. ಅವನು ಯಾವಾಗಲೂ ಮೌನವಾಗಿರುತ್ತಿದ್ದನು.</p>
		<p>ನನ್ನ ಹಿರಿಯ ಗುರುಗಳು ಹೇಳುತ್ತಿದ್ದರು: ಹೃದಯಕಮಲ ಅರಳಿದರೆ ದುಂಬಿಗಳು ತಮಗೆ ತಾವೇ ಬರುತ್ತವೆ ಎಂದು. ಇಂತಹ ಜನರು ಇಂದಿಗೂ ಇರುವರು. ಅವರು ಮಾತನಾಡಬೇಕಾಗಿಲ್ಲ. ಯಾರಲ್ಲಿ ಒಂದು ದ್ವೇಷದ ಭಾವನೆಯೂ ಇಲ್ಲದೆ ಪರಿಪೂರ್ಣನಾಗಿರುವನೋ, ಅವನ ಸಮ್ಮುಖದಲ್ಲಿ ಪ್ರಾಣಿಗಳೆಲ್ಲ ತಮ್ಮ ವೈರದ ಸ್ವಭಾವವನ್ನು ತ್ಯಜಿಸುವುವು. ಇದರಂತೆಯೇ ಪಾವಿತ್ರ್ಯ. ನಾವು ಇತರರೊಂದಿಗೆ ವ್ಯವಹರಿಸುವಾಗ ಇದು ಆವಶ್ಯಕ. ನಾವು ಎಲ್ಲರನ್ನೂ ಪ್ರೀತಿಸಬೇಕು, ನಾವು ಇತರರ ದೋಷದ ಕಡೆಗೆ ಗಮನವನ್ನು ಕೊಡಕೂಡದು. ಇದರಿಂದ ನಮಗೆ ಏನೂ ಪ್ರಯೋಜನವಾಗುವುದಿಲ್ಲ. ನಾವು ಅವುಗಳನ್ನು ಕುರಿತು ಚಿಂತಿಸಲೂ ಕೂಡದು. ನಾವು ಒಳ್ಳೆಯದರ ಕಡೆಗೆ ಮಾತ್ರ ಗಮನವನ್ನು ಕೊಡಬೇಕು. ನಾವು ಇರುವುದು ಮತ್ತೊಬ್ಬರ ತಪ್ಪನ್ನು ನೋಡುವುದಕ್ಕೆ ಅಲ್ಲ. ಒಳ್ಳೆಯವರಾಗಬೇಕು, ಅದೇ ನಮ್ಮ ಉದ್ದೇಶ.</p>
		<p>. ಇಲ್ಲಿ ಒಬ್ಬಳು ಮಿಸ್...ಬರುವಳು. ತಾನು ಯೋಗಿಯಾಗಬೇಕೆಂದು ಹೇಳುವಳು. ಅವಳು ಈ ವಿಷಯವನ್ನು ಇಪ್ಪತ್ತು ಸಲ ಹೇಳುವಳು. ಐವತ್ತು ದಿನಗಳು ಧ್ಯಾನಮಾಡುವಳು. ಅನಂತರ ಈ ಧರ್ಮದಲ್ಲಿ ಏನೂ ಇಲ್ಲ, ಇದನ್ನು ಪರೀಕ್ಷಿಸಿದೆ, ಆದರೂ ಏನೂ ಪ್ರಯೋಜನವಾಗಲಿಲ್ಲ ಎನ್ನುವಳು.</p>
		<p>ಆಧ್ಯಾತ್ಮಿಕ ಜೀವನದ ತಳಹದಿಯೇ ಅಲ್ಲಿ ಇಲ್ಲ. ಪರಿಶುದ್ಧವಾದ ಚಾರಿತ್ರ್ಯವೇ ತಳಹದಿ. ಇದೇ ಬಂದಿರುವ ದೊಡ್ಡ ಕಷ್ಟ,</p>
		<p>ನಮ್ಮ ದೇಶದಲ್ಲಿ ಕೇವಲ ಸಸ್ಯಾಹಾರಿಗಳ ಗುಂಪು ಇದೆ. ಅವರು ಬೆಳಿಗ್ಗೆ ಹೊತ್ತಿಗೆ ಮುಂಚೆಯೆ ಎದ್ದು ಪೌಂಡುಗಟ್ಟಲೆ ಸಕ್ಕರೆಯನ್ನು ಕೈಯಲ್ಲಿ ತೆಗೆದುಕೊಂಡು ಹೋಗಿ ಅದನ್ನು ಇರುವೆ ಗೂಡಿನ ಹತ್ತಿರ ಇಡುವರು. ಇವರಲ್ಲಿ ಒಬ್ಬನು ಹಾಗೆ ಸಕ್ಕರೆ ಇಡುತ್ತಿದ್ದಾಗ, ಯಾರೋ ತನ್ನ ಕಾಲನ್ನು ಇರುವೆಯ ಮೇಲೆ ಇಟ್ಟನು. ಸಕ್ಕರೆ ಹಾಕುವವನು, 'ಪಾಪಿ, ನೀನು ಇರುವೆಯನ್ನು ಕೊಂದುಹಾಕಿದೆ' ಎಂದು ಅವನಿಗೆ ಬಲವಾಗಿ ಹೊಡೆದನು. ಇದರಿಂದ ಪೆಟ್ಟು ತಿಂದವನು ಸತ್ತು ಹೋದನು ! <sup><a epub:type="noteref" href="999-aside.xhtml#id-001-37">*</a></sup> ಬಾಹ್ಯಶುದ್ದಿ ಬಹಳ ಸುಲಭ. ಪ್ರಪಂಚವೆಲ್ಲ ಅದನ್ನು ಪಡೆಯಲು ಧಾವಿಸುವುದು. ಯಾವುದಾದರೂ ಒಂದು ವಿಧವಾದ ಉಡುಪನ್ನು ಹಾಕಿಕೊಳ್ಳುವುದು ಧರ್ಮವಾದರೆ,</p>
		<p>ಇದನ್ನು ಯಾವ ಮೂಢನಾದರೂ ಮಾಡಬಹುದು. ಆದರೆ ನಾವು ಮನಸ್ಸನ್ನು ಗೆಲ್ಲವುದೇ ಕಷ್ಟವಾದ ಕೆಲಸ.</p>
		<p>ಯಾರು ಬಾಹ್ಯಾಚಾರಗಳನ್ನು ಅನುಸರಿಸುವರೋ ಅವರು ದೊಡ್ಡ ಮಹಾತ್ಮರಂತೆ ಕಾಣುವರು !ನಾನು ಹುಡುಗನಾಗಿದ್ದಾಗ ಏಸುಕ್ರಿಸ್ತನ ಮೇಲೆ ನನಗೆ ಬಹಳ ಗೌರವವಿತ್ತು. ಬೈಬಲ್ಲಿನಲ್ಲಿ ಬರುವ ಮದುವೆಯ ಊಟದ ಬಗ್ಗೆ ಓದಿದೆ. ಅವನು ಅಲ್ಲಿ ಮಾಂಸ ತಿಂದಿದ್ದು, ಮದ್ಯವನ್ನು ಕುಡಿದಿದ್ದು ಬರುವುದು. ಅವನೊಬ್ಬ ಒಳ್ಳೆಯ ಮನುಷ್ಯನಾಗಿರಲಾರ ಎಂದು ಪುಸ್ತಕವನ್ನು ಮುಚ್ಚಿದೆ..</p>
		<p>ನಾವು ಯಾವಾಗಲೂ ಮುಖ್ಯವಾದ ಅಂಶಗಳನ್ನು ಮರೆಯುವವು. ತಿನ್ನುವುದು, ಉಡುವುದು ಇವೇ ಮುಖ್ಯ ನಮಗೆ ! ಪ್ರತಿಯೊಬ್ಬ ಮೂಢನಿಗೂ ಇದು ಸಾಧ್ಯ. ಯಾವುದು ಅತೀತವಾಗಿರುವುದೋ ಅದನ್ನು ನೋಡುವವರು ಯಾರು? ನಮಗೆ ಬೇಕಾಗಿರುವುದು ಮನಸ್ಸನ್ನು ಸುಸಂಸ್ಕೃತಗೊಳಿಸುವುದು. ಭಾರತ ದೇಶದಲ್ಲಿ ಕೆಲವರು ದಿನಕ್ಕೆ ಇಪ್ಪತ್ತು ವೇಳೆ ಸ್ನಾನಮಾಡುವುದನ್ನು ನೋಡುತ್ತೇವೆ. ತಮ್ಮನ್ನು ಬಾಹ್ಯವಾಗಿ ಬಹಳ ಚೊಕ್ಕಟವಾಗಿಟ್ಟುಕೊಂಡಿರುವರು. ಅವರು ಯಾರನ್ನೂ ಮುಟ್ಟುವುದಿಲ್ಲ. ಇದು ಕೇವಲ ಸ್ಕೂಲವಾದ ಬಾಹ್ಯ ವಿಷಯ ಮಾತ್ರ. ಸ್ನಾನಮಾಡುವುದರಿಂದಲೇ ಒಬ್ಬನು ಪರಿಶುದ್ದನಾಗಿರುವ ಹಾಗಿದ್ದರೆ ಮಿಾನುಗಳ ಪ್ರಪಂಚದಲ್ಲಿ ಅತ್ಯಂತ ಪರಿಶುದ್ದ ಪ್ರಾಣಿಗಳು.</p>
		<p>ಸ್ನಾನ ಬಟ್ಟೆ ಆಹಾರ ಇವುಗಳೆಲ್ಲಾ ಆಧ್ಯಾತ್ಮಿಕ ಜೀವನಕ್ಕೆ ಪೋಷಕವಾದಾಗ ಇವುಗಳಿಗೆಲ್ಲಾ ಒಂದು ಸ್ಥಾನವಿದೆ. ಆಧ್ಯಾತ್ಮಿಕ ಜೀವನ ಮುಖ್ಯ. ಉಳಿದುವೆಲ್ಲಾ ಅದಕ್ಕೆ ಸಹಾಯಕವಾಗಿರುವುವು. ಅದಲ್ಲದೇ ಸುಮ್ಮನೇ ಸಸ್ಯಾಹಾರದಿಂದಲೇ ಪ್ರಯೋಜನವಿಲ್ಲ. ಸರಿಯಾಗಿ ಅದನ್ನು ತಿಳಿದುಕೊಂಡರೆ ಆಹಾರ ನಮಗೆ ಸಹಾಯಮಾಡುವುದು, ಸರಿಯಾಗಿ ತಿಳಿದುಕೊಳ್ಳದೇ ಇದ್ದರೆ ಆಧ್ಯಾತ್ಮಿಕ ಜೀವನಕ್ಕೆ ಹಾನಿಯಾಗುವುದು.</p>
		<p>ಆದಕಾರಣವೇ ನಾನು ನಿಮಗೆ ಈ ವಿಷಯಗಳನ್ನು ವಿವರಿಸುತ್ತಿರುವುದು. ಮೊದಲನೆಯದಾಗಿ ಮೂಢರು ಯಾವುದನ್ನಾದರೂ ಆಚರಿಸಿದರೆ ಕ್ರಮೇಣ ಅದು ಅಧೋಗತಿಗೆ ಬರುವುದು, ಸೀಸೆಯಲ್ಲಿರುವ ಕರ್ಪೂರ ಆವಿಯಾಗಿ ಹೋಗಿದೆ. ನಾವು ಈಗ ಬರಿ ಸೀಸೆಗೆ ಹೋರಾಡುತ್ತಿರುವೆವು.</p>
		<p>ಮತ್ತೊಂದು ವಿಷಯ. ಯಾವಾಗ ಇದು ಸರಿ ಅದು ತಪ್ಪು ಎನ್ನುವೆವೋ ಆಗ ಅಧ್ಯಾತ್ಮ ಮಾಯವಾಗುವುದು, ಜಗಳವೆಲ್ಲಾ ಬಾಹ್ಯಾಚಾರದಲ್ಲಿ ಮಾತ್ರ. ಒಳಗಿನ ತಿರುಳಿಗಾಗಲ್ಲ. ಬೌದ್ಧರು ಹಲವು ಕಾಲದವರೆಗೆ ಬಹಳ ಸುಂದರವಾದ ಬೋಧನೆಯನ್ನು ಕೊಟ್ಟರು. ಕ್ರಮೇಣ ಅವರಲ್ಲಿದ್ದ ಅಧ್ಯಾತ್ಮ ಮಾಯವಾಯಿತು. ಇದರಂತೆಯೇ ಕ್ರೈಸ್ತಧರ್ಮ ಕೂಡ. ಅನಂತರ ಮೂರು ದೇವರಲ್ಲಿ ಒಂದು ದೇವರು ನಿಜವೇ ಅಥವಾ ಒಂದು ದೇವರು ಮೂರು ಭಾಗವಾಗಿರುವನೇ ಎಂಬ ವಿಷಯದಲ್ಲಿ ಹೋರಾಟ</p>
		<p>ಪ್ರಾರಂಭವಾಯಿತು. ಯಾರಿಗೂ ದೇವರ ಬಳಿಗೆ ಹೋಗಿ ಇದನ್ನು ತಿಳಿದುಕೊಳ್ಳಲು ಮನಸ್ಸಿರಲಿಲ್ಲ.</p>
		<p>ಈ ವಿವರಣೆಯಾದ ಮೇಲೆ ಆಸನ ಬರುವುದು. ಮನಸ್ಸನ್ನು ಏಕಾಗ್ರ ಮಾಡಬೇಕಾದರೆ ಯಾವುದಾದರೊಂದು ಆಸನ ಅತ್ಯಾವಶ್ಯಕ. ಯಾವ ಆಸನದಲ್ಲಿ ಅವನು ಸುಖವಾಗಿ ಕುಳಿತುಕೊಳ್ಳುವನೋ ಅದು ಅವನಿಗೆ ಒಳ್ಳೆಯ ಆಸನ. ಒಂದು ನಿಯಮವೇನೆಂದರೆ ಬೆನ್ನುಮೂಳೆ ಸರಾಗವಾಗಿ ನಿಂತಿರಬೇಕು. ಅದರ ಮೇಲೆ ದೇಹದ ಭಾರವನ್ನೆಲ್ಲಾ ಹೇರಬಾರದು. ನಾವು ಹೇಗೆ ಕುಳಿತುಕೊಳ್ಳುತ್ತೇವೆ ಎಂಬುದನ್ನು ಗಮನದಲ್ಲಿಡಬೇಕು. ಬೆನ್ನು ಮೂಳೆಯ ಮೇಲೆ ಭಾರವಿಲ್ಲದೆ ಇರುವ ಯಾವ ಆಸನದಲ್ಲಿ ಬೇಕಾದರೂ ಕುಳಿತುಕೊಳ್ಳಿ,</p>
		<p>ಅನಂತರವೇ ಪ್ರಾಣಾಯಾಮ, ಉಸಿರಾಡುವುದಕ್ಕೆ ಬೇಕಾದಷ್ಟು ಪ್ರಾಮುಖ್ಯವನ್ನು ಕೊಟ್ಟಿರುವರು. ನಾನು ನಿಮಗೆ ಏನನ್ನು ಹೇಳುವೆನೊ ಅದು ಯಾವುದೋ ಒಂದು ಪಂಥದವರ ಅಭಿಪ್ರಾಯವಲ್ಲ. ಇದು ಎಲ್ಲರಿಗೂ ಅನ್ವಯಿಸುವಂತಹುದು. ನೀವು ಈ ದೇಶದಲ್ಲಿ ಮಕ್ಕಳಿಗೆ ಹೇಗೆ ಕೆಲವು ಪ್ರಾರ್ಥನೆಗಳನ್ನು ಕಲಿಸುತ್ತೀರೊ ಹಾಗೆ ಭಾರತ ದೇಶದಲ್ಲಿ ಮಕ್ಕಳಿಗೆ ಕೆಲವು ವಿಷಯಗಳನ್ನು ಹೇಳುವರು.</p>
		<p>ಭರತಖಂಡದಲ್ಲಿ ಮಕ್ಕಳಿಗೆ ಕೆಲವು ಪ್ರಾರ್ಥನೆಗಳು ವಿನಃ ಬೇರೆ ಯಾವ ಧರ್ಮವನ್ನೂ ಕಲಿಸುವುದಿಲ್ಲ. ಅವರು ಆಧ್ಯಾತ್ಮಿಕ ಜೀವನದ ವಿಷಯಗಳನ್ನು ಕಲಿಯುವುದಕ್ಕೆ ಯಾರಾದರೂ ಒಬ್ಬ ಗುರುಗಳನ್ನು ಹುಡುಕಿಕೊಂಡು ಹೋಗುವರು. ಅವರು ಅನೇಕರ ಹತ್ತಿರ ಹೋಗಿ ಅವರಲ್ಲಿ ಯಾರೋ ಒಬ್ಬರನ್ನು ಈತ ತಮಗೆ ಸಹಾಯಮಾಡಬಲ್ಲನು ಎಂದು ಆರಿಸಿಕೊಳ್ಳುವರು. ಅವನಿಂದ ಉಪದೇಶ ಪಡೆಯುವರು. ನನಗೇನಾದರೂ ಮದುವೆಯಾಗಿದ್ದರೆ ನನ್ನ ಹೆಂಡತಿ ಒಬ್ಬ ಗುರುವನ್ನು ಆರಿಸಿಕೊಳ್ಳುವಳು, ಮಗ ಒಬ್ಬ ಗುರುವನ್ನು ಆರಿಸಿಕೊಳ್ಳುವನು. ಇದು ಯಾವಾಗಲೂ ಗುರುಶಿಷ್ಯರ ಮಧ್ಯೆ ಇರುವ ರಹಸ್ಯ, ಹೆಂಡತಿಯ ಇಷ್ಟದೇವತೆಯನ್ನು ಗಂಡ ತಿಳಿದುಕೊಳ್ಳಬೇಕಾಗಿಲ್ಲ. ಅವಳ ಇಷ್ಟದೇವತೆ ಯಾವುದು ಎಂದು ಅವನು ಕೂಡ ಕೇಳುವುದಕ್ಕೆ ಇಚ್ಛೆಪಡುವುದಿಲ್ಲ. ಇದನ್ನು ಯಾರಿಗೂ ಹೇಳಕೂಡದು. ಇದು ಶಿಷ್ಯನಿಗೆ ಮತ್ತು ಆತನ ಗುರುವಿಗೆ ಮಾತ್ರ ಗೊತ್ತು. ಕೆಲವುವೇಳೆ ಯಾವುದು ಒಬ್ಬನಿಗೆ ಹಾಸ್ಯಾಸ್ಪದವಾಗಿರುವುದೋ ಅದೇ ಮತ್ತೊಬ್ಬನಿಗೆ ಯೋಗ್ಯವಾದ ಬೋಧನೆಯಾಗಿರುತ್ತದೆ. ಪ್ರತಿಯೊಬ್ಬನೂ ತನ್ನದೇ ಹೊರೆಯನ್ನು ಹೊರುತ್ತಿರುವನು. ಅವರವರಿಗೆ ಯೋಗ್ಯವಾದ ಸಲಹೆಯನ್ನು ನಾವು ಯಾವಾಗಲೂ ಕೊಡಬೇಕು. ಇದು ಗುರು ಶಿಷ್ಯ ಮತ್ತು ದೇವರಿಗೆ ಸಂಬಂಧಪಟ್ಟ ವ್ಯವಹಾರ, ಆದರೆ ಗುರುಗಳೆಲ್ಲ ಬೋಧಿಸುವ ಕೆಲವು ಸಾಮಾನ್ಯ ವಿಷಯಗಳಿವೆ. ಪ್ರಾಣಾಯಾಮ ಮತ್ತು ಧ್ಯಾನ ಇವು ಸಾಮಾನ್ಯವಾಗಿರುವುವು. ಭರತಖಂಡದಲ್ಲಿ ಪೂಜೆ ಎಂದರೆ ಇದೇ.</p>
		<p>ಗಂಗಾನದಿಯ ತೀರದಲ್ಲಿ ಗಂಡಸರು ಹೆಂಗಸರು ಮಕ್ಕಳು ಎಲ್ಲರೂ ಕುಳಿತುಕೊಂಡು ಪ್ರಾಣಾಯಾಮ ಮಾಡುತ್ತ ಧ್ಯಾನವನ್ನು ಮಾಡುತ್ತಿರುವುದು ಕಾಣುವುದು. ಅವರಿಗೆ</p>
		<p>ಮಾಡುವುದಕ್ಕೆ ಇನ್ನೂ ಬೇರೆ ಕೆಲಸಗಳೂ ಇರುತ್ತವೆ. ಇದಕ್ಕಾಗಿಯೇ ಹೆಚ್ಚುಕಾಲವನ್ನು ವಿನಿಯೋಗಿಸುವುದಕ್ಕೆ ಆಗುವುದಿಲ್ಲ. ಆದರೆ ಯಾರು ಜೀವನದಲ್ಲಿ ಇದನ್ನು ಮಾತ್ರ ತಮ್ಮ ಗುರಿಯನ್ನಾಗಿ ಮಾಡಿಕೊಂಡಿರುವರೋ ಅವರು ಮತ್ತೆ ಬೇರೆ ಸಾಧನೆಗಳನ್ನೂ ಮಾಡುವರು, ಎಂಭತ ನಾಲು, ಬೇರೆ ಬೇರೆ ಆಸನಗಳಿವೆ. ಯಾರಾದರೂ ಒಬ ಗುರುವಿನ ನೇತೃತ್ವದಲ್ಲಿ ಸಾಧನೆಗಳನ್ನು ಮಾಡುವವರು ಪ್ರಾಣ ತಮ್ಮ ದೇಹದಲ್ಲೆಲ್ಲಾ ಸಂಚಾರಮಾಡುವುದನ್ನು ಅನುಭವಿಸುವರು.</p>
		<p>ಅನಂತರ ಧಾರಣ ಬರುವುದು. ಧಾರಣ ಎಂದರೆ ಯಾವುದಾದರೂ ಕೆಲವು ಕೇಂದ್ರಗಳಲ್ಲಿ ಮನಸ್ಸನ್ನು ಏಕಾಗ್ರಗೊಳಿಸುವುದು.</p>
		<p>ಹಿಂದೂ ಹುಡುಗ ಹುಡುಗಿಯರು ಉಪದೇಶವನ್ನು ಪಡೆಯುವರು. ಅವರು ಗುರುವಿನಿಂದ ಒಂದು ಮಂತ್ರವನ್ನು ಪಡೆಯುವರು. ಇದನ್ನು ಬೀಜಮಂತ್ರ ಎಂದು ಕರೆಯುವರು. ಗುರುವಿಗೆ ಅವನ ಗುರು ಇದನ್ನು ಕೊಡುತ್ತಿದ್ದ. ಈಗಿನ ಗುರು ಅದನ್ನು ತನ್ನ ಶಿಷ್ಯನಿಗೆ ಕೊಡುವನು. ಇಂತಹ ಒಂದು ಬೀಮಂತ್ರವೇ 'ಓಂ' ಎಂಬುದು. ಇವಕ್ಕೆಲ್ಲಾ ಬೇಕಾದಷ್ಟು ಅರ್ಥವಿರುತ್ತವೆ. ಅವರು ಅದನ್ನು ಬಹಳ ರಹಸ್ಯ ಎಂದು ಭಾವಿಸುವರು. ಅದನ್ನು ಎಂದಿಗೂ ಬರೆಯುವುದಿಲ್ಲ. ಅವರು ಅದನ್ನು ಮತ್ತೊಬ್ಬನಿಂದ ಕೇಳಿ ತಿಳಿದುಕೊಳ್ಳಬೇಕೆ ವಿನಃ ಬರವಣಿಗೆಯಿಂದಲ್ಲ. ಅನಂತರ ಆ ಮಂತ್ರವನ್ನು ದೇವರೆಂದೇ ಭಾವಿಸಬೇಕು. ಅವರು ಅನಂತರ ಅದರ ಮೇಲೆ ಧ್ಯಾನಮಾಡುವರು.</p>
		<p>ನಾನು ಒಂದು ಸಲ ಪ್ರಾರ್ಥಿಸುತ್ತಿದ್ದೆ. ನಾಲ್ಕು ತಿಂಗಳು ಮಳೆಗಾಲವೆಲ್ಲಾ ಹಾಗೆ ಮಾಡಿದೆ. ನಾನು ಬೆಳಿಗ್ಗೆ ಅಷ್ಟು ಹೊತ್ತಿಗೇ ಎದ್ದು ನದಿಯಲ್ಲಿ ಸ್ನಾನಮಾಡಿ ಒದ್ದೆಯ ಬಟ್ಟೆಯೊಂದಿಗೆ ಸೂರ್ಯ ಮುಳುಗುವವರೆಗೆ ಮಂತ್ರ ಜಪ ಮಾಡುತ್ತಿದ್ದೆ. ಅನಂತರ ಏನಾದರೂ ಸ್ವಲ್ಪ ಆಹಾರವನ್ನು ತೆಗೆದುಕೊಳ್ಳುತ್ತಿದ್ದೆ. ಮಳೆಗಾಲದಲ್ಲಿ ಹೀಗೆ ನಾಲ್ಕು ತಿಂಗಳು ಮಾಡಿದೆ !</p>
		<p>ನಾವು ಪಡೆಯುವುದಕ್ಕೆ ಆಗದೇ ಇರುವುದು ಈ ಪ್ರಪಂಚದಲ್ಲಿ ಯಾವುದೂ ಇಲ್ಲ ಎಂದು ಹಿಂದೂ ನಂಬುತ್ತಾನೆ. ಈ ದೇಶದಲ್ಲಿ ಜನರಿಗೆ ಹಣಬೇಕಾದರೆ ಒಂದು ಕೆಲಸಕ್ಕೆ ಸೇರಿ ಹಣವನ್ನು ಸಂಪಾದಿಸುತ್ತಾನೆ. ಅಲ್ಲಿ (ಭಾರತ ದೇಶದಲ್ಲಿ) ಯಾರಿಂದಲಾದರೂ ಒಂದು ಮಂತ್ರವನ್ನು ಪಡೆದು ಒಂದು ಮರದ ಕೆಳಗೆ ಕುಳಿತುಕೊಂಡು ಅದನ್ನು ಉಚ್ಚಾರ ಮಾಡುತ್ತಾನೆ. ಇದರಿಂದ ಹಣ ಬಂದೇ ತೀರಬೇಕು ಎಂದು ಭಾವಿಸುತ್ತಾನೆ - ತನ್ನ ಮನಸ್ಸಿನ ಶಕ್ತಿ ಈ ಪ್ರಪಂಚದಲ್ಲಿ ಎಲ್ಲವನ್ನೂ ಬರುವಂತೆ ಮಾಡುವುದು. ನೀವು ಇಲ್ಲಿ ಹಣ ಮಾಡುತ್ತೀರಿ. ನೀವು ನಿಮ್ಮ ಮನಸ್ಸಿನ ಶಕ್ತಿಯನ್ನೆಲ್ಲಾ ಹಣಮಾಡುವುದಕ್ಕೆ ಖರ್ಚು ಮಾಡುವಿರಿ..</p>
		<p>ಹಠಯೋಗಿಗಳೆಂಬ ಒಂದು ಪಂಗಡದವರು ಇರುವರು. ದೇಹವನ್ನು ಸಾಯದಂತೆ ನೋಡಿಕೊಳ್ಳುವುದೇ ಈ ಪ್ರಪಂಚದಲ್ಲಿ ಸರ್ವಶ್ರೇಷ್ಠ ಎಂದು ಅವರು ಭಾವಿಸುವರು. ಅವರು ಮೊದಲಿನಿಂದ ದೇಹದಲ್ಲಿ ಆಸಕ್ತರು. ಅದಕ್ಕಾಗಿ ಹನ್ನೆರಡು ವರುಷ ಸಾಧನೆ ಮಾಡುವರು ! ಅವರು ತಾವು ಸಣ್ಣ ಮಗುವಾಗಿದ್ದಾಗಿನಿಂದಲೇ ಪ್ರಾರಂಭ ಮಾಡುವರು.</p>
		<p>ಇಲ್ಲದೇ ಇದ್ದರೆ ಅದು ಸಾಧ್ಯವೇ ಇಲ್ಲ. ಹಠಯೋಗಿಗಳಲ್ಲಿ ಒಂದು ಬಹಳ ವಿಚಿತ್ರ ರೂಢಿಯಿದೆ. ಯೋಗಿಯು ಮೊದಲು ಶಿಷ್ಯನಾದ ಮೇಲೆ ಕಾಡಿಗೆ ಹೋಗಿ ಏಕಾಂಗಿಯಾಗಿ ಸರಿಯಾಗಿ ನಲವತ್ತು ದಿನಗಳು ಇರುವನು. ಅವನಿಗೆ ಗೊತ್ತಿರುವುದೆಲ್ಲ ಅವನು ಆ ನಲವತ್ತು ದಿನಗಳಲ್ಲಿ ಕಲಿತದ್ದು.</p>
		<p>ಕಲ್ಕತ್ತೆಯಲ್ಲಿ ಒಬ್ಬ ತನಗೆ ಐನೂರು ವರುಷಗಳಾಗಿವೆ ಎಂದು ಹೇಳುತ್ತಾನೆ. ಅಲ್ಲಿಯ ಜನ, ತಮ್ಮ ತಾತಂದಿರು ಆತನನ್ನು ಕಂಡಿದ್ದರು ಎಂದು ಹೇಳುತ್ತಿದ್ದರು... ಆತ ಪ್ರತಿದಿನ ಇಪ್ಪತ್ತು ಮೈಲಿಗಳು ನಡೆಯುತ್ತಾನೆ. ಅದನ್ನು ಕಾಲುನಡಿಗೆ ಎನ್ನಲಾಗುವುದಿಲ್ಲ, ಓಡುವನು! ನದಿ ತೀರಕ್ಕೆ ಹೋಗಿ ತಲೆಯಿಂದ ಕಾಲಿನವರೆಗೆ ಮಣ್ಣಿನಲ್ಲಿ ಮುಚ್ಚಿಕೊಳ್ಳುವನು. ಇದಾದಮೇಲೆ ಅವನು ನದಿಗೆ ಬೀಳುವನು. ಅನಂತರ ಮಣ್ಣಿನಲ್ಲಿ ಮುಚ್ಚಿಕೊಳ್ಳುವನು. ಇದರಿಂದ ಯಾವ ಪ್ರಯೋಜನವೂ ನನಗೆ ಕಾಣುವುದಿಲ್ಲ. ಹಾವುಗಳು ಇನ್ನೂರು ವರುಷಗಳು ಬದುಕುತ್ತವೆ ಎನ್ನುತ್ತಾನೆ. ಆತನಿಗೆ ಈಗ ಬಹಳ ವಯಸ್ಸಾಗಿರಬೇಕು. ಏಕೆಂದರೆ ನಾನು ಕಳೆದ ಹದಿನಾಲ್ಕು ವರುಷಗಳಿಂದ ಭರತಖಂಡದಲ್ಲಿ ಅಲೆಯುತ್ತಿರುವೆನು. ನಾನು ಹೋದ ಕಡೆಯಲ್ಲೆಲ್ಲಾ ಜನರಿಗೆ ಅವನ ಪರಿಚಯವಿದೆ. ಅವನು ಯಾವಾಗಲೂ ಸಂಚರಿಸುತ್ತಿರುವನು. ಹಠಯೋಗಿ ಎಂಟು ಅಂಗುಲ ಉದ್ದವಿರುವ ರಬ್ಬರನ್ನು ನುಂಗಿ ಅದನ್ನು ಪುನಃ ಹೊರಗೆ ತೆಗೆಯುವನು. ದಿನಕ್ಕೆ ನಾಲ್ಕು ವೇಳೆ ಅವನು ದೇಹದ ಒಳಗೆ ಮತ್ತು ಹೊರಗೆ ಎಲ್ಲಾ ಭಾಗಗಳನ್ನೂ ತೊಳೆಯಬೇಕಾಗುವುದು.</p>
		<p>ಗೋಡೆಗಳು ಬೇಕಾದರೆ ಸಾವಿರಾರು ವರುಷಗಳು ಇರುತ್ತವೆ. ಇದರಿಂದ ಏನು ಪ್ರಯೋಜನ? ನನಗೆ ಇಷ್ಟು ದೀರ್ಘಕಾಲ ಬದುಕಲು ಇಚ್ಛೆ ಇಲ್ಲ. ನಮಗೆ ಇಲ್ಲಿಯವರೆಗೆ ಬಂದ ಕಷ್ಟನಷ್ಟಗಳೇ ಸಾಲವೆ ?” ಎಲ್ಲಾ ದುಃಖ ಮತ್ತು ವ್ಯಾಮೋಹಗಳಿಂದ ಒಳಗೊಂಡ ಒಂದು ದೇಹವೇ ಸಾಕಾಗಿದೆ...</p>
		<p>ಇನ್ನೂ ಬೇರೆ ಪಂಗಡಗಳಿವೆ. ನಿಮಗೆ ಅವರು ಒಂದು ಅಮೃತ ಬಿಂದುವನ್ನು ಕೊಡುವರು. ನೀವು ಅನಂತರ ಎಂದೆಂದಿಗೂ ಯುವಕರಾಗಿಯೇ ಇರುವಿರಿ ! ಇಂತಹ ಹಲವು ಪಂಗಡಗಳ ವಿಷಯವನ್ನೆಲ್ಲಾ ಹೇಳಬೇಕಾದರೆ ತಿಂಗಳುಗಳು ಹಿಡಿಯುವುದು. ಅವರೆಲ್ಲಾ ದೇಹದ ಕಡೆಗೇ ದೃಷ್ಟಿಯನ್ನೆಲ್ಲಾ ಹರಿಸಿರುವರು. ಪ್ರತಿದಿನವೂ ಒಂದೊಂದು ಹೊಸ ಪಂಗಡ ಹುಟ್ಟುತ್ತಿರುತ್ತದೆ.</p>
		<p>ಈ ಪಂಗಡಗಳ ಶಕ್ತಿಯೆಲ್ಲಾ ಮನಸ್ಸಿನಲ್ಲಿದೆ: ಅವರು ಮನಸ್ಸನ್ನು ಬಿಗಿ ಹಿಡಿಯುವರು. ಮೊದಲು ಅದನ್ನು ಏಕಾಗ್ರಮಾಡಿ ಯಾವುದಾದರೂ ವಸ್ತುವಿನ ಮೇಲೆ ಕೇಂದ್ರೀಕರಿಸಬೇಕು. ಬೆನ್ನೆಲುಬಿನ ಮೇಲೆಯೋ ಅಥವಾ ಯಾವುದಾದರೂ ನರಗಳ ಮೇಲೆಯೋ ಏಕಾಗ್ರಮಾಡಿ ಎಂದು ಹೇಳುವರು. ನರಗಳ ಕೇಂದ್ರದ ಮೇಲೆ ಮನಸ್ಸನ್ನು ಏಕಾಗ್ರಮಾಡಿದರೆ ಅವರಿಗೆ ದೇಹದ ಮೇಲೆ ಶಕ್ತಿ ಬರುವುದು. ಅವನ ಶಾಂತಿಗೆ ದೇಹ ಒಂದು ದೊಡ್ಡ ಕಂಟಕ. ಅವನ ಆದರ್ಶಕ್ಕೆ ವಿರೋಧವಾಗಿದೆ. ಆದ ಕಾರಣವೇ ಅವನು ದೇಹವನ್ನು ನಿಗ್ರಹಿಸುವುದು, ಸೇವಕನಂತೆ ದೇಹವನ್ನು ಇಟ್ಟುಕೊಂಡಿರುವುದು.</p>
		<p>ಅನಂತರ ಧ್ಯಾನ ಬರುವುದು. ಅದೇ ಶ್ರೇಷ್ಠವಾದ ಅವಸ್ಥೆ, ಮನಸ್ಸು ಸಂದೇಹ ಸ್ಥಿತಿಯಲ್ಲಿದ್ದರೆ ಅದು ಅದರ ಶ್ರೇಷ್ಠಾವಸ್ಥೆಯಲ್ಲ. ಧ್ಯಾನವೇ ಅದರ ಶ್ರೇಷ್ಠ ಅವಸ್ಥೆ. ಆಗ ಮನಸ್ಸು ಕೇವಲ ವಸ್ತುಗಳನ್ನು ನೋಡುವುದು, ಅದರೊಂದಿಗೆ ಬೆರೆಯುವುದಿಲ್ಲ. ಎಲ್ಲಿಯವರೆಗೆ ನಾನು ನೋವನ್ನು ಅನುಭವಿಸುತ್ತೇನೆಯೋ ಅಲ್ಲಿಯವರೆಗೆ ನಾನು ದೇಹದೊಂದಿಗೆ ಸಂಬಂಧವನ್ನು ಇಟ್ಟುಕೊಂಡಿರುವೆನು. ಸುಖವಾದರೂ ಆಗಲಿ, ಸಂತೋಷವಾದರೂ ಆಗಲಿ, ಆಗಲೂ ದೇಹದೊಂದಿಗೆ ಸಂಬಂಧವನ್ನು ಇಟ್ಟುಕೊಂಡಿರುವೆನು. ಶ್ರೇಷ್ಠ ಅವಸ್ಥೆಯಲ್ಲಿ ಸುಖದುಃಖಗಳನ್ನು ಒಂದೇ ಸಮನಾಗಿ ನೋಡುವೆನು. ಪ್ರತಿಯೊಂದು ಧ್ಯಾನವೂ ನೇರವಾದ ಒಂದು ಪ್ರಜ್ಞಾತೀತ ಸ್ಥಿತಿ. ಪರಿಪೂರ್ಣವಾದ ಏಕಾಗ್ರತೆಯಲ್ಲಿ ಆತ್ಮವು ಸ್ಕೂಲದೇಹದ ಬಂಧನದಿಂದ ಪಾರಾಗಿ ತನ್ನ ನೈಜಸ್ಥಿತಿಯಲ್ಲಿ ಇರುವುದು. ಕೋರಿದುದು ಅವನಿಗೆ ಆಗ ಪ್ರಾಪ್ತವಾಗುವುದು. ಶಕ್ತಿ ಮತ್ತು ಜ್ಞಾನ ಆಗಲೇ ಅಲ್ಲಿವೆ. ಆತ್ಮವು ಶಕ್ತಿಹೀನವಾದ ದೇಹದೊಂದಿಗೆ ತಾದಾತ್ಮ ಭಾವವನ್ನು ಬೆಳೆಸಿ ವ್ಯಥೆಪಡುವುದು, ಮರ್ತವಾದ ಕೆಲವು ಆಕಾರಗಳೊಡನೆ ಅದು ತನ್ನನ್ನು ತಾನು ಒಂದಾಗಿಸಿಕೊಳ್ಳುವುದು. ಆದರೆ ಮುಕ್ತಾತ್ಮ ಯಾವುದಾದರೂ ಶಕ್ತಿಯನ್ನು ಗಳಿಸಬೇಕಾದರೆ ಅದು ಅದಕ್ಕೆ ದೊರೆಯುವುದು. ಅದಕ್ಕೆ ಇಚ್ಛೆ ಇಲ್ಲದೇ ಇದ್ದರೆ ಅದು ಬರುವುದಿಲ್ಲ. ದೇವರನ್ನು ಅರಿತವನು ದೇವರಾಗುವನು. ಮುಕ್ತಾತ್ಮನಿಗೆ ಅಸಾಧ್ಯವೆಂಬುದಿಲ್ಲ. ಇನ್ನು ಮೇಲೆ ಅವನಿಗೆ ಜನನ ಮರಣಗಳಿಲ್ಲ. ಅವನು ಎಂದೆಂದಿಗೂ ಮುಕ್ತ.</p>
	</section>
	<section class="level1 unnumbered" epub:type="chapter" role="doc-chapter" id="id-019">
		<h1 class="level1-title" epub:type="title">ಧ್ಯಾನ <sup><a epub:type="noteref" href="999-aside.xhtml#id-001-38">*</a></sup></h1>
		<p> (೧೯೦೦ರ ಏಪ್ರಿಲ್ ೩ರಂದು ಸ್ಯಾನ್‌ಫ್ರಾನ್ಸಿಸ್ಕೋದ ವಾಷಿಂಗ್ಟನ್ ಹಾಲಿನಲ್ಲಿ</p>
		<p>ನೀಡಿದ ಪ್ರವಚನ.) ಎಲ್ಲಾ ಧರ್ಮಗಳೂ ಧ್ಯಾನಕ್ಕೆ ಪ್ರಾಮುಖ್ಯವನ್ನು ಕೊಡುತ್ತವೆ. ಧ್ಯಾನಾವಸ್ಥೆ ಯಲ್ಲಿರುವ ಮನಸ್ಸನ್ನೇ ಯೋಗಿಗಳು ಶ್ರೇಷ್ಠವಾದ ಅವಸ್ಥೆ ಎನ್ನುವರು. ಮನಸ್ಸು ಬಾಹ್ಯ ವಿಷಯಗಳನ್ನು ವಿಚಾರಿಸುತ್ತಿರುವಾಗ ಅದರಲ್ಲಿಯೇ ತನ್ಮಯವಾಗುವುದು. ಪುರಾತನ ಭಾರತೀಯ ದಾರ್ಶನಿಕರ ಉಪಮಾನವನ್ನು ಬಳಸುವುದಾದರೆ, ಮನುಷ್ಯನ ಮನಸ್ಸು ಒಂದು ಸ್ಪಟಿಕಶಿಲೆಯಂತೆ ಇದೆ. ಅದರ ಹತ್ತಿರ ಯಾವುದು ಇದೆಯೊ ಅದರ ಬಣ್ಣವನ್ನು ಅದು ತೆಗೆದುಕೊಳ್ಳುವುದು, ಮನಸ್ಸು ಯಾವುದನ್ನು ಸ್ಪರ್ಶಿಸುವುದೊ ಅದರ ಬಣ್ಣವನ್ನು ತಾಳಬೇಕಾಗಿದೆ. ಇದೇ ಬಂದಿರುವ ಕಷ್ಟ; ಇದೇ ಬಂಧನ, ಬಣ್ಣ ಎಷ್ಟು ಬಲವಾಗಿದೆ ಎಂದರೆ ಸ್ಪಟಿಕಶಿಲೆ ತನ್ನನ್ನು ಮರೆತು ಆ ಬಣ್ಣವನ್ನು ಹೋಲುವುದು. ಆ ಸ್ಪಟಿಕಶಿಲೆಯ ಹತ್ತಿರ ಒಂದು ಕೆಂಪು ಹೂವನ್ನು ಇಟ್ಟರೆ, ಸ್ಪಟಿಕ ಆ ಬಣ್ಣವನ್ನೇ ತೆಗೆದುಕೊಂಡು ತನ್ನನ್ನು ಮರೆತು ತಾನು ಕೆಂಪು ಎಂದು ಭಾವಿಸುವುದು. ನಾವು ದೇಹದ ಬಣ್ಣವನ್ನು ತೆಗೆದುಕೊಂಡು ನಮ್ಮ ನೈಜಸ್ವಭಾವವನ್ನು ಮರೆತಿರುವೆವು. ಅನಂತರ ಬರುವ ಕಷ್ಟಕ್ಕೆಲ್ಲ ಕಾರಣ ಈ ಅನಿಷ್ಟ ದೇಹವನ್ನು ನನ್ನದು ಎಂದು ಭಾವಿಸುವುದು. ನಮ್ಮ ಅ೦ಜಿಕೆ, ಚಿಂತೆ, ವ್ಯಾಕುಲ, ಕಷ್ಟ, ತಪ್ಪು, ದೌರ್ಬಲ್ಯ, ಪಾಪ ಮುಂತಾದುವುಗಳೆಲ್ಲಾ ನಾವು ದೇಹ ಎಂದು ಭಾವಿಸಿದ ತಪ್ಪಿನಿಂದ ಬರುವುದು. ಇದೇ ಸಾಧಾರಣ ಮನುಷ್ಯನ ಪಾಡು. ತನ್ನ ಹತ್ತಿರ ಇರುವ ಹೂವಿನ ಬಣ್ಣವನ್ನು ತಾಳುವ ಮನುಷ್ಯನ ಸ್ಥಿತಿ ಇದು. ಹೇಗೆ ಆ ಸ್ಪಟಿಕ ಕೆಂಪು ಹೂವು ಅಲ್ಲವೋ ಅದರಂತೆಯೇ ನಾವು ದೇಹವಲ್ಲ.</p>
		<p>ಧ್ಯಾನವನ್ನು ಮುಂದುವರಿಸಬೇಕು. ಸ್ಪಟಿಕಕ್ಕೆ ಗೊತ್ತಿದೆ ತಾನು ಏನು ಎಂಬುದು. ಅದು ತನ್ನ ಬಣ್ಣವನ್ನು ತಾಳುವುದು. ಉಳಿದವುಗಳೆಲ್ಲಕ್ಕಿಂತ ಧ್ಯಾನವೊಂದೇ ನಮ್ಮನ್ನು ಸತ್ಯದ ಸಮಾಪಕ್ಕೆ ಒಯ್ಯುವುದು.</p>
		<p>ಭಾರತ ದೇಶದಲ್ಲಿ ಇಬ್ಬರು ಸಂಧಿಸುವರು. ಇಂಗ್ಲಿಷ್‌ನಲ್ಲಿ ನೀನು ಹೇಗಿರುವೆ?” ಎಂದು ಕೇಳುವರು. ದೇಶ ಭಾಷೆಯಲ್ಲಾದರೋ 'ನೀನು ಸ್ವಸ್ಥನಾಗಿರುವೆಯಾ?” ಎನ್ನುವರು. ಜೀವನದಲ್ಲಿ ಯಾವಾಗ ನೀವು ಅನ್ಯವಸ್ತುವನ್ನು ಆಶ್ರಯಿಸಿರುವಿರೋ ಆಗ ದುಃಖ ಸಂಭವ ಬಹಳ, ನಾನು ಧ್ಯಾನವೆನ್ನುವುದು ಇದನ್ನೇ. ಆತ್ಮವು ತನ್ನಲ್ಲಿ ತಾನು ನೆಲೆ ನಿಲ್ಲಲು ಪ್ರಯತ್ನಿಸುವುದು. ಇದೇ ಆತ್ಮನ ಅತ್ಯಂತ ಆರೋಗ್ಯಕರ ಸ್ಥಿತಿ ಇರಬೇಕು. ಆಗ ಅದು ತನ್ನ ಮಹಿಮೆಯಲ್ಲಿ ತಾನು ನೆಲಸಿರುವುದು. ನಮ್ಮಲ್ಲಿರುವ ಇತರ ಮಾರ್ಗಗಳ - ಭಾವೋದ್ದೀಪನೆ, ಪ್ರಾರ್ಥನೆ, ಮುಂತಾದುವುಗಳ ಗುರಿಯೆಲ್ಲಾ ಇದೊಂದೇ. ಭಕ್ತಿಯು ಉತಟವಾದಾಗ ಆತ ವು ತನ್ನಲ್ಲಿ ತಾನು ನೆಲಸಲು ಪ್ರಯತ್ನಿಸುವುದು. ಬಾಹ್ಯವಸ್ತುಗಳಿಂದ ಭಾವವು ಉದ್ದೀಪನೆಯಾದರೂ ಮನಸ್ಸಿಗೆ ಏಕಾಗ್ರತೆ ಇರುವುದು.</p>
		<p>ಧ್ಯಾನದಲ್ಲಿ ಮೂರು ಸ್ಥಿತಿಗಳಿವೆ. ಮೊದಲನೆಯದೆ ಧಾರಣ, ಮನಸ್ಸನ್ನು ಯಾವುದಾದರೂ ಒಂದು ವಸ್ತುವಿನ ಮೇಲೆ ನೆಲಸುವಂತೆ ಮಾಡುವುದು. ನಾನು ಈ ಒಂದು ಗ್ಲಾಸಿನ ಮೇಲೆ, ಉಳಿದ ವಸ್ತುಗಳನ್ನೆಲ್ಲಾ ಬಿಟ್ಟು, ಇದರ ಮೇಲೆ ಮಾತ್ರ ಮನಸನು, ಏಕಾಗ್ರಗೊಳಿಸುತ್ತೇನೆ. ಮನಸು ಸಾಧಾರಣವಾಗಿ ಚಂಚಲವಾಗುತ ದೆ. ಮನಸ್ಸು ಏಕಾಗ್ರವಾಗಿ ಯಾವಾಗ ಹೆಚ್ಚು ಚಂಚಲವಾಗುವುದಿಲ್ಲವೋ ಆಗ ಅದು ಧ್ಯಾನ. ಇದಕ್ಕಿಂತಲೂ ಮೇಲಿನ ಸ್ಥಿತಿ ಇದೆ. ಅಲ್ಲಿ ನನಗೂ ಗ್ಲಾಸಿಗೂ ಇರುವ ವ್ಯತ್ಯಾಸ ಮಾಯವಾಗುವುದು. ಅದೇ ಸಮಾಧಿ, ಮನಸ್ಸು ಮತ್ತು ಗ್ಲಾಸು ಒಂದೇ ಆಗುವುವು. ನನಗೆ ಯಾವ ವ್ಯತ್ಯಾಸವೂ ಕಾಣುವುದಿಲ್ಲ. ಇಂದ್ರಿಯಗಳ ಕೆಲಸವೆಲ್ಲ ನಿಲ್ಲುವುವು. ಇತರ ಇಂದ್ರಿಯಗಳ ಮೂಲಕ ಹರಿಯುತ್ತಿದ್ದ ಶಕ್ತಿಯೆಲ್ಲಾ ಒಂದೆಡೆ ಕೇಂದ್ರೀಕೃತ ವಾಗುವುದು. ಆಗ ಗ್ಲಾಸು ಸಂಪೂರ್ಣವಾಗಿ ಮನಸ್ಸಿನ ಅಧೀನದಲ್ಲಿರುವುದು. ನಾವು ಇದನ್ನು ಪಡೆಯಬೇಕಾಗಿದೆ. ಯೋಗಿಗಳು ಆಡುವ ಒಂದು ಅದ್ಭುತವಾದ ಆಟ ಇದು. ಅವರು ಬಾಹ್ಯದಲ್ಲಿ ಒಂದು ಜಗತ್ತು ಇದೆ ಎಂದು ಭಾವಿಸುವರು. ಆದರೆ ನಿಜವಾಗಿ ನಮ್ಮಿಂದ ಹೊರಗೆ ಇರುವುದು ನಾವು ಏನನ್ನು ಕಾಣುತ್ತೇವೆಯೋ ಅದಲ್ಲ. ನಾನು ನೋಡುವ ಗ್ಲಾಸು ನಿಜವಾಗಿಯೂ ಬಾಹ್ಯ ವಸ್ತುವಲ್ಲ. ಹೊರಗೆ ಯಾವುದು ಗ್ಲಾಸು ಆಗಿದೆಯೋ ಅದು ನನಗೆ ಗೊತ್ತಿಲ್ಲ. ಮತ್ತು ಗೊತ್ತಾಗುವಂತೆಯೂ ಇಲ್ಲ. <sup><a epub:type="noteref" href="999-aside.xhtml#id-001-39">*</a></sup> ಯಾವುದೋ ಒಂದು ವಸ್ತು ನನ್ನ ಮನಸ್ಸಿನ ಮೇಲೆ ಒಂದು ಮುದ್ರೆಯನ್ನು ಒತ್ತುತ್ತದೆ. ನಾನು ತಕ್ಷಣ ಆ ಕಡೆಗೆ ಗಮನವನ್ನು ಕೊಡುತ್ತೇನೆ. ಆ ಪ್ರತಿಕ್ರಿಯೆ ಮತ್ತು ಹೊರಗೆ ಇರುವ ವಸ್ತು ಇವೆರಡೂ ಸೇರಿ ಗ್ಲಾಸು ಆಗಿದೆ. ಹೊರಗಿನ ಕ್ರಿಯೆ x. ಒಳಗಿನ ಕ್ರಿಯೆ : ಗ್ರಾಸು X}. ನೀವು X ಅನ್ನು ನೋಡಿದಾಗ ಬಾಹ್ಯ ಪ್ರಪಂಚ ಎನ್ನುವಿರಿ. > ಅನ್ನು ಆಂತರಿಕ ಪ್ರಪಂಚ ಎನ್ನುತ್ತೀರಿ. ನಿಮ್ಮ ಮನಸ್ಸು ಯಾವುದು, ಬಾಹ್ಯ ಪ್ರಪಂಚ ಯಾವುದು ಎಂದು ಪ್ರತ್ಯೇಕಪಡಿಸಲು ಯತ್ನಿಸಿದರೆ ಅದು ಸಾಧ್ಯವಾಗುವುದಿಲ್ಲ. ಪ್ರಪಂಚ ಆಗಿರುವುದು ನೀವು ಮತ್ತು ಮತ್ತಾವುದೋ ಒಂದು ಮಿಶ್ರದಿಂದ.</p>
		<p>ನಾವು ಮತ್ತೊಂದು ಉದಾಹರಣೆಯನ್ನು ತೆಗೆದುಕೊಳ್ಳೋಣ. ನೀವು ಪ್ರಶಾಂತವಾದ ಒಂದು ಸರೋವರದ ಮೇಲೆ ಕಲ್ಲುಗಳನ್ನು ಎಸೆಯುತ್ತಿರುವಿರಿ ಎಂದು ಭಾವಿಸೋಣ. ನೀವು ಎಸೆದ ಪ್ರತಿಯೊಂದು ಕಲ್ಲಿನಿಂದಲೂ ಒಂದು ಪ್ರತಿಕ್ರಿಯೆ ಉಂಟಾಗುವುದು. ಎಸೆದ ಕಲ್ಲನ್ನು ಅಲೆಗಳು ಮುತ್ತುವುವು. ಇದರಂತೆಯೇ ಬಾಹ್ಯ ಘಟನೆಗಳು ಮನಸ್ಸೆಂಬ ಸರೋವರಕ್ಕೆ ಎಸೆದ ಕಲ್ಲುಗಳಂತೆ. ನಾವು ನಿಜವಾಗಿಯೂ ಬಾಹ್ಯ ಪ್ರಪಂಚವನ್ನು ನೋಡುವುದಿಲ್ಲ. ನಾವು ಕೇವಲ ಅಲೆಗಳನ್ನು ಮಾತ್ರ ನೋಡುತ್ತೇವೆ.</p>
		<p>ಮನಸ್ಸಿನಲ್ಲಿ ಏಳುವ ಅಲೆಗಳು ಎಷ್ಟೋ ವಸ್ತುಗಳನ್ನು ಸೃಷ್ಟಿ ಮಾಡಿವೆ. ನಾವಿಲ್ಲಿ ಭಾವಸತ್ತಾವಾದ, ವಸ್ತುಸಾವಾದ ಇವನ್ನು ವಿಮರ್ಶಿಸುತ್ತಿಲ್ಲ. ವಸ್ತುಗಳು ಬಾಹ್ಯದಲ್ಲಿವೆ ಎಂದು ನಾವು ಭಾವಿಸುತ್ತೇವೆ. ಆದರೆ ನಾವು 3 ನೋಡುವುದು ಬೇರೆ, ನಿಜವಾಗಿ ಇರುವ ವಸ್ತುಗಳು ಬೇರೆ. ಏಕೆಂದರೆ</p>
		<p>ನಮಗೆ ಬಾಹ್ಯ ಪ್ರಪಂಚದಂತೆ ಕಾಣುವುದರಲ್ಲೆಲ್ಲಾ ನಾವು ಮಿಶ್ರವಾಗಿ ಹೋಗಿರುತ್ತೇವೆ.</p>
		<p>ನಾನು ಗ್ಲಾಸಿಗೆ ಕೊಟ್ಟಿರುವುದನ್ನು ತೆಗೆದುಕೊಂಡು ಬಿಟ್ಟೆ ಎಂದು ಭಾವಿಸೋಣ. ಅನಂತರ ಉಳಿಯುವುದೇನು? ಏನೂ ಇಲ್ಲ. ನಾನು ಮೇಜಿಗೆ ಏನನ್ನು ಕೊಟ್ಟಿದ್ದೇನೆಯೋ ಅದನ್ನು ತೆಗೆದುಕೊಂಡು ಬಿಟ್ಟರೆ ಉಳಿಯುವುದೇನು ? ಏನ ಇಲ್ಲ. ಏಕೆಂದರೆ ಅದು ಹೊರಗಿನ ವಸ್ತು ಮತ್ತು ನಾನು ಕೊಟ್ಟದ್ದು ಇವೆರಡರ ಮಿಶ್ರ. ಬಡ ಸರೋವರವು ಅಲೆಗಳನ್ನು ಕಲ್ಲಿನ ಕಡೆ, ಅದು ಬಿದ್ದಾಗಲೆಲ್ಲ ಎಸೆಯಲೇ ಬೇಕು. ಮನಸ್ಸು ಯಾವುದೇ ಸಂವೇದನೆ ಬಂದಾಗಲೂ ಪ್ರತಿಕ್ರಿಯೆಯನ್ನು ತೋರಿಸಿ ಅಲೆಗಳನ್ನು ಸೃಷ್ಟಿಸಲೇಬೇಕು. ನಾವು ಮನಸ್ಸನ್ನು ನಿಗ್ರಹಿಸುತ್ತೇವೆ ಎಂದು ಭಾವಿಸೋಣ. ಆಗ ನಾವೇ ಒಡೆಯರಾಗುತ್ತೇವೆ. ಈ ಎಲ್ಲ ಘಟನೆಗಳಿಗೂ ಆಗ ನಮ್ಮ ಪಾಲನ್ನು ಕೊಡಲು ನಿರಾಕರಿಸುತ್ತೇವೆ. ನಾನು ನನ್ನ ಪಾಲನ್ನು ಕೊಡದೆ ಹೋದರೆ ಘಟನೆಗಳೇ ಇರುವುದಿಲ್ಲ.</p>
		<p>ಈ ಬಂಧನವನ್ನು ನೀವು ಸದಾ ಸೃಷ್ಟಿಸುತ್ತಿದ್ದೀರಿ. ಹೇಗೆ ? ನಿಮ್ಮ ಪಾಲನ್ನು ನೀಡುವುದರ ಮೂಲಕ ನಮ್ಮ ಹಾಸುಗೆಗಳನ್ನು ನಾವೇ ತಯಾರಿಸುತ್ತಿದ್ದೇವೆ. ನಮ್ಮ ಸಂಕೋಲೆಗಳನ್ನೂ ಅಷ್ಟೆ. ಬಾಹ್ಯವಸ್ತುವಿಗೂ ನಮಗೂ ಇರುವ ತಾದಾತ್ಮವು ನಿಂತಾಗ ನಮ್ಮ ಪಾಲಿನ ಕೊಡುಗೆಯನ್ನು ನಿಲ್ಲಿಸುವುದು ಸಾಧ್ಯವಾಗುತ್ತದೆ. ಆಗ ವಸ್ತುವೂ ಮಾಯವಾಗುತ್ತದೆ. ಆಗ ನಾನು ಗ್ಲಾಸು ಇಲ್ಲಿದೆ ಎಂದು ಹೇಳಿ ನನ್ನ ಮನಸ್ಸನ್ನು ಅದರಿಂದ ಹಿಂತೆಗೆದುಕೊಳ್ಳುತ್ತೇನೆ. ಆಗ ಗ್ಲಾಸು ಮಾಯವಾಗುತ್ತದೆ. ನಿಮ್ಮ ಪಾಲನ್ನು ನೀವು ಹಿಂತೆಗೆದುಕೊಳ್ಳಬಲ್ಲಿರಾದರೆ ನೀವು ನೀರಿನ ಮೇಲೆ ನಡೆಯಬಹುದು. ಅದು ಹೇಗೆ ನಿಮ್ಮನ್ನು ಮುಳುಗಿಸಬಲ್ಲುದು? ವಿಷದ ವಿಷಯ ಇನ್ನೇನು? ಅದು ತಾನೆ ಏನು ಮಾಡಬಲ್ಲದು? ಇನ್ನೇನೂ ಕಷ್ಟಗಳಿಲ್ಲ. ಪ್ರತಿಯೊಂದು ಘಟನೆಯಲ್ಲೂ ನಿಮ್ಮ ಪಾಲು ಅರ್ಧವಾದರೆ ಪ್ರಕೃತಿಯ ಪಾಲು ಇನ್ನರ್ಧ ನಿಮ್ಮ ಪಾಲನ್ನು ತೆಗೆದುಕೊಂಡರೆ ಘಟನೆ ನಿಲ್ಲಬೇಕು.</p>
		<p>ಪ್ರತಿಯೊಂದು ಕ್ರಿಯೆಗೂ ಸಮಸಮನಾದ ಪ್ರತಿಕ್ರಿಯೆ ಇದೆ. ಯಾರಾದರೂ ನನ್ನನ್ನು ಹೊಡೆದು ಗಾಯಗೊಳಿಸಿದರೆ ಅದು ಆತನ ಕ್ರಿಯೆ ಮತ್ತು ನನ್ನ ದೇಹದ ಪ್ರತಿಕ್ರಿಯೆಯ ಫಲ, ತಾನೇ ತಾನಾಗಿ ನಡೆಯುವ ಆ ಕ್ರಿಯೆಯನ್ನು ನಿಗ್ರಹಿಸುವಷ್ಟು ನನ್ನ ದೇಹದ ಮೇಲೆ ನನಗೆ ನಿಯಂತ್ರಣವಿದೆ ಎಂದಿಟ್ಟುಕೊಳ್ಳಿ. ಇಂತಹ ಶಕ್ತಿಯನ್ನು ನಾವು ಪಡೆಯಲು ಸಾಧ್ಯವೆ? ಶಾಸ್ತ್ರಗಳು ಇವು ಸಾಧ್ಯ ಎನ್ನುತ್ತವೆ. ಅವುಗಳನ್ನು ನೀವು ದಿಢೀರನೆ ಪಡೆದರೆ ಅವು ಪವಾಡಗಳು, ಅವನ್ನು ವಿಧಿವತ್ತಾಗಿ ಕಲಿತುಕೊಂಡರೆ ಅದು ಯೋಗ. ... ಮನಸ್ಸಿನ ಶಕ್ತಿಯಿಂದ ಖಾಯಿಲೆ ವಾಸಿಮಾಡುವವರನ್ನು ನಾನು ನೋಡಿರುವೆನು. ಇಂತಹ ಮಂತ್ರವಾದಿ ಇರುವನು. ಅವನು ಯಾರಿಗೂ ಪ್ರಾರ್ಥನೆ ಮಾಡುತ್ತಾನೆ ಎನ್ನುತ್ತೇವೆ. ರೋಗಿ ಗುಣವಾಗುತ್ತಾನೆ. ಮತ್ತೊಬ್ಬ ಅದು ಅವನ ಪ್ರಾರ್ಥನೆಯಿಂದ</p>
		<p>ಆದುದಲ್ಲ, ಅದು ಅವನ ಮನೋಶಕ್ತಿಯಿಂದ ಆದುದು ಎನ್ನುತ್ತಾನೆ. ಅವನು ವಿಜ್ಞಾನಿ. ತಾನು ಏನು ಮಾಡುತ್ತಿರುವೆ ಎಂಬುದು ಅವನಿಗೆ ಗೊತ್ತಿದೆ.</p>
		<p>ಧ್ಯಾನಶಕ್ತಿ ನಮಗೆ ಏನನ್ನು ಬೇಕಾದರೂ ಕೊಡಬಲ್ಲದು. ನಿಮಗೆ ಪ್ರಕೃತಿಯ ಮೇಲೆ ಸ್ವಾಧೀನ ಬೇಕಾದರೆ ಧ್ಯಾನದಿಂದ ಇದನ್ನು ಪಡೆಯಬಹುದು. ಧ್ಯಾನ ಶಕ್ತಿಯಿಂದಲೇ ಇಂದಿನ ವೈಜ್ಞಾನಿಕ ವಿಷಯಗಳನ್ನೆಲ್ಲಾ ಕಂಡುಹಿಡಿದಿರುವುದು. ಅವರು ವಿಷಯವನ್ನು ಅಧ್ಯಯನ ಮಾಡುವರು. ಬೇರೆ ಎಲ್ಲವನ್ನೂ, ತಮ್ಮ ದೇಹವನ್ನೂ ಮರೆಯುತ್ತಾರೆ. ಅನಂತರ ಸತ್ಯ ಮಿಂಚಿನಂತೆ ಹೊಳೆಯುತ್ತದೆ. ಕೆಲವರು ಅದನ್ನು ಸ್ಫೂರ್ತಿ ಎನ್ನುತ್ತಾರೆ. ಅದು ಬರೀ ಸ್ಫೂರ್ತಿ ಮಾತ್ರವಲ್ಲ, ಅದರ ಹಿಂದೆ ಶ್ರಮವೂ ಇತ್ತು. ಈ ಪ್ರಪಂಚದಲ್ಲಿ ಬೆಲೆಯಿಲ್ಲದೆ ಯಾವುದೂ ಎಂದಿಗೂ ದೊರಕಿಲ್ಲ.</p>
		<p>ಏಸುವಿನದೇ ಅತ್ಯಂತ ಶ್ರೇಷ್ಠವಾದ ಸ್ಫೂರ್ತಿ. ಅವನು ಹಿಂದಿನ ಜನ್ಮಗಳಲ್ಲಿ ಬೇಕಾದಷ್ಟು ಪ್ರಯತ್ನ ಪಟ್ಟಿದ್ದನು. ಅವನು ಕೊನೆಯ ಜನ್ಮದಲ್ಲಿ ಸಾಧಿಸಿದ್ದು ಹಿಂದಿನ ಜನ್ಮಗಳ ಪರಿಪಾಕ, ಕಷ್ಟವಾದ ಸಾಧನೆಯ ಫಲ. ಸುಮ್ಮನೆ ಸ್ಫೂರ್ತಿ ಎಂದು ಹೇಳಿದರೆ ಅದಕ್ಕೆ ಅರ್ಥವಿಲ್ಲ. ಅದೇನಾದರೂ ಹಾಗೆ ಇದ್ದಿದ್ದರೆ, ಅದು ಮಳೆಯಂತೆ ಬೀಳುತ್ತಿತ್ತು. ಜೀವನದ ಯಾವ ಕಾರ್ಯಕ್ಷೇತ್ರದಲ್ಲಾದರೂ ಆಗಲಿ, ಸ್ಫೂರ್ತಿಯನ್ನು ಪಡೆದ ವ್ಯಕ್ತಿಗಳು, ಯಾವ ಜನಾಂಗದಲ್ಲಿ ವಿದ್ಯೆ ಮತ್ತು ಸಂಸ್ಕೃತಿ ಇವೆಯೊ ಅಂತಹ ಕಡೆಗಳಿಂದ ಬರುತ್ತಾರೆ. ಸರ್ತಿ ಎಂಬುದಿಲ್ಲ. ಯಾವುದನ್ನು ಪೂರ್ತಿ ಎನ್ನುತ್ತೇವೆಯೋ ಅದು ಈಗಾಗಲೇ ಮನಸ್ಸಿನಲ್ಲಿರುವ ಕಾರಣಗಳ ಫಲಿತಾಂಶ. ಅದು ಮಿಂಚಿನಂತೆ ಹೊಳೆಯುವುದು. ಅದಕ್ಕೆ ಕಾರಣ ಹಿಂದಿನ ಸಾಧನೆ.</p>
		<p>ಅಲ್ಲಿಯೂ ಕೂಡ ಧ್ಯಾನದ ಶಕ್ತಿಯನ್ನೇ ನೋಡುತ್ತೀರಿ. ಅದೇ ಭಾವನೆಯ ತೀವ್ರತೆ. ಅವರು ತಮ್ಮ ಅಂತರಂಗವನ್ನೆಲ್ಲ ಮಥಿಸುವರು. ಆಗ ಮಹಾಸತ್ಯಗಳು ಮೇಲಕ್ಕೆ ತೇಲಿ ವ್ಯಕ್ತವಾಗುವುವು. ಧ್ಯಾನಾಭ್ಯಾಸವೇ ಜ್ಞಾನವನ್ನು ಪಡೆಯಲು ಇರುವ ಶ್ರೇಷ್ಠ ಸಾಧನೆ. ಧ್ಯಾನದ ಶಕ್ತಿಯಿಲ್ಲದೆ ಯಾವ ಜ್ಞಾನವೂ ಇಲ್ಲ. ಅಜ್ಞಾನ ಮತ್ತು ಮೂಢನಂಬಿಕೆಯ ಫಲವಾಗಿ ಧ್ಯಾನದಿಂದ ನಮಗೆ ವಾಸಿಯಾಗಬಹುದು, ಆದರೆ ಅದು ತಾತ್ಕಾಲಿಕ. ಯಾರೋ ಒಬ್ಬರು ನನಗೆ ಇಂತಹ ವಿಷವನ್ನು ಕುಡಿದರೆ ನೀನು ಸಾಯುವೆ ಎಂದು ಹೇಳಿರುವರು. ಮತ್ತೊಬ್ಬ ರಾತ್ರಿ ಬಂದು ಹೋಗು, ಕುಡಿ ವಿಷವನ್ನು !'' ಎಂದು ಹೇಳುತ್ತಾನೆ. ಕುಡಿದರೂ ನಾನು ಸಾಯುವುದಿಲ್ಲ. ಆಗ ಏನಾಗುವುದು ! ನನ್ನ ಮನಸ್ಸು ಧ್ಯಾನದ ಸಹಾಯದಿಂದ ತತ್ಕಾಲಕ್ಕೆ ನನಗೂ ವಿಷಕ್ಕೂ ಇರುವ ಸಂಬಂಧವನ್ನು ಛೇದಿಸಿತು. ನಾನು ಬೇರೆ ವೇಳೆ ಹಾಗೆ ವಿಷವನ್ನು ಕುಡಿದರೆ ಸಾಯುವೆ.</p>
		<p>ನನಗೆ ಕಾರಣ ಗೊತ್ತಿದ್ದರೆ, ನಾನು ಸರಿಯಾದ ಮಾರ್ಗದ ಮೂಲಕ ಧ್ಯಾನಾವಸ್ಥೆಗೆ ಏರಿದ್ದರೆ, ನಾನು ಯಾರನ್ನು ಬೇಕಾದರೂ ರಕ್ಷಿಸಬಹುದು. ಶಾಸ್ತ್ರಗಳು ಇವನ್ನು ಹೇಳುವುವು. ಆದರೆ ಅವು ಎಷ್ಟು ಮಟ್ಟಿಗೆ ನಿಜವೋ ಅದನ್ನು ನೀವು ಪರೀಕ್ಷೆ ಮಾಡಬೇಕಾಗಿದೆ.</p>
		<p>ಜನ ನನ್ನನ್ನು ಹೀಗೆ ಪ್ರಶ್ನಿಸುತ್ತಾರೆ: 'ಭಾರತ ದೇಶದವರು ಏತಕ್ಕೆ ಇವನ್ನು ಗೆಲ್ಲಬಾರದು? ನೀವು ಯಾವಾಗಲೂ ಎಲ್ಲರಿಗಿಂತ ಮೇಲು ಎಂದು ಹೆಮ್ಮೆ ಕೊಚ್ಚಿಕೊಳ್ಳುತ್ತಿರುವಿರಿ. ನೀವು ಯೋಗಾಭ್ಯಾಸವನ್ನು ಮಾಡಿ ಇತರರಿಗಿಂತ ಬೇಗ ಇವುಗಳನ್ನು ಮಾಡಬಹುದು. ನೀವು ಇದಕ್ಕೆ ಯೋಗ್ಯರು. ಇದನ್ನು ನೀವು ಮಾಡಿ. ನೀವು ಶ್ರೇಷ್ಠ ಜನಾಂಗವಾದರೆ ನಿಮಗೆ ಶ್ರೇಷ್ಠ ಸಿದ್ದಾಂತ ಗೊತ್ತಿರಬೇಕು. ನೀವು ಎಲ್ಲಾ ದೇವರುಗಳನ್ನೂ ಬಿಡಬೇಕು. ನೀವು ದೊಡ್ಡ ದೊಡ್ಡ ತತ್ತ್ವಗಳನ್ನು ತೆಗೆದುಕೊಳ್ಳಿ. ದೇವರು ಬೇಕಾದರೆ ನಿದ್ರೆಗೆ ಹೋಗಲಿ. ಆದರೆ ನೀವೂ ಕೂಡ ಇತರರಂತೆಯೇ ಮೂಢರು, ಕೇವಲ ಶಿಶುಗಳೋಪಾದಿಯಲ್ಲಿ ಇರುವಿರಿ. ನೀವು ಏನನ್ನು ಹೆಮ್ಮೆ ಕೊಚ್ಚಿಕೊಳ್ಳುವಿರೋ ಅವೆಲ್ಲಾ ನಿಷ್ಟ್ರಯೋಜನ, ನೀವು ಹೇಳುವುದು ನಿಜವಾದರೆ ಮೇಲೆದ್ದು ನಿಲ್ಲಿ, ಧೀರರಾಗಿ. ಈ ಪ್ರಪಂಚದಲ್ಲಿ ಇರಬಹುದಾದ ಸ್ವರ್ಗಗಳೆಲ್ಲ ನಿಮ್ಮವು. ನಾಭಿಯಲ್ಲಿ ಗಂಧವಿರುವ ಕಸ್ತೂರಿ ಮೃಗವಿದೆ. ಅದಕ್ಕೆ ಎಲ್ಲಿಂದ ವಾಸನೆ ಬರುವುದು ಎಂಬುದು ಗೊತ್ತಿಲ್ಲ. ಹಲವು ದಿನಗಳಾದ ಮೇಲೆ ಅದಕ್ಕೆ ಇದು ಗೊತ್ತಾಗುವುದು. ದೇವದಾನವರೆಲ್ಲ ಅವರಲ್ಲಿ ಇರುವರು. ವಿಚಾರ, ಶಿಕ್ಷಣ ಮತ್ತು ಅಭ್ಯಾಸದಿಂದ ನೀವು ಇದನ್ನು ಕಂಡುಹಿಡಿಯಬೇಕಾಗಿದೆ. ಇನ್ನು ಮೇಲೆ ಯಾವ ದೇವರು ಗಳಾಗಲಿ ಅಥವಾ ಮೌಡ್ಯವಾಗಲಿ ಇಲ್ಲ. ನೀವು ಯುಕ್ತಿವಂತರಾಗಲಿಚ್ಚಿಸುವಿರಿ. ಯೋಗಿಗಳಾಗಬೇಕು, ನಿಜವಾಗಿ ಆಧ್ಯಾತ್ಮಿಕ ವ್ಯಕ್ತಿಗಳಾಗಬೇಕು ಎಂಬುದನ್ನು ನೀವು ಆಶಿಸುವಿರಿ.”</p>
		<p>ಅದಕ್ಕೆ ನನ್ನ ಉತ್ತರವೇ ಇದು: ನಿಮ್ಮಲ್ಲಿ ಕೂಡ ಎಲ್ಲವೂ ಭೌತಿಕವಾದುದೇ. ಸಿಂಹಾಸನದ ಮೇಲೆ ಕುಳಿತಿರುವ ದೇವರಿಗಿಂತ ಹೆಚ್ಚು ಯಾವುದು ಭೌತಿಕವಾಗಿದೆ? ಯಾರೊ ವಿಗ್ರಹಾರಾಧನೆ ಮಾಡುತ್ತಿದ್ದರೆ ಅವನೇನೋ ಹೀನಾಯವಾದುದನ್ನು ಮಾಡುತ್ತಿರುವನೆಂದು ನಿಕೃಷ್ಟ ದೃಷ್ಟಿಯಿಂದ ನೋಡುತ್ತೀರಿ. ನೀವೇನು ಅದಕ್ಕಿಂತ ಮೇಲಲ್ಲ. ನೀವು ಸ್ವರ್ಣಾರಾಧಕರಲ್ಲದೆ ಮತ್ತೇನು? ವಿಗ್ರಹಾರಾಧಕನು ದೇವತೆಯನ್ನು, ತಾನು ನೋಡುವ ಯಾವುದೋ ಒಂದನ್ನು ಪೂಜಿಸುತ್ತಾನೆ. ನೀವು ಅದನ್ನು ಕೂಡ ಮಾಡುವುದಿಲ್ಲ. ನೀವು ಅಧ್ಯಾತ್ಮವನ್ನೂ ಪೂಜಿಸುವುದಿಲ್ಲ, ಅಥವಾ ನೀವು ಯಾವುದನ್ನು ಅರ್ಥಮಾಡಿಕೊಳ್ಳಬಲ್ಲಿರೊ ಅದನ್ನೂ ಪೂಜಿಸುವುದಿಲ್ಲ. ನೀವು ಬರೀ ಮಾತಿನ ಪೂಜಕರು. 'ದೇವರು ಚೈತನ್ಯ', ನಾವು ಅವನನ್ನು ಹಾಗೇಯೇ ಪೂಜಿಸಬೇಕು. ಆತ್ಮ ಎಲ್ಲಿರುವುದು? ಮರದ ಮೇಲೆಯೇ? ಮುಗಿಲ ಮೇಲೆಯೇ? ದೇವರು ನಮ್ಮವನು ಎಂದರೆ ಏನು? ನೀವು ಆತ್ಮ, ನೀವು ಈ ಮುಖ್ಯ ಭಾವನೆಯನ್ನು ಎಂದಿಗೂ ತ್ಯಜಿಸಕೂಡದು. ನಾನು ಆಧ್ಯಾತ್ಮಿಕ ವ್ಯಕ್ತಿ. ಅದು ಅಲ್ಲಿದೆ. ಯೋಗ ಮತ್ತು ಧ್ಯಾನ ಇವುಗಳೆಲ್ಲ ಅವನನ್ನು ಅಲ್ಲಿ ನೋಡುವುದಕ್ಕಾಗಿ,</p>
		<p>ನಾನು ಇವುಗಳನ್ನೆಲ್ಲಾ ಏತಕ್ಕೆ ಇಲ್ಲಿ ಹೇಳುತ್ತಿರುವುದು? ದೇವರನ್ನು ಒಂದು ನಿರ್ದಿಷ್ಟ ಸ್ಥಾನದಲ್ಲಿ ಸ್ಥಾಪಿಸುವವರೆಗೆ ನೀವು ಮಾತನಾಡಲಾರಿರಿ. ಅವನು ಸ್ವರ್ಗದಲ್ಲಿರುವನು, ಮತ್ತು ಇನ್ನು ಎಲ್ಲೆಲ್ಲೋ ಇರುವನು ಎಂದು ಹೇಳುತ್ತೀರಿ. ಆದರೆ ಅವನು ನಿಜವಾಗಿ ಎಲ್ಲಿರುವನೋ ಅದೊಂದನ್ನು ಮಾತ್ರ ಹೇಳುವುದಿಲ್ಲ. ನಾನು ಆತ್ಮ,</p>
		<p>ಎಲ್ಲರ ಆತ್ಮನ ಆತ್ಮನಾಗಿರುವವನು ನನ್ನಲ್ಲಿರಬೇಕು. ಯಾರು ಅದನ್ನು ಬೇರೆ ಕಡೆ ಭಾವಿಸುವರೋ ಅವರು ಅಜ್ಞರು. ಆದಕಾರಣ ಅದನ್ನು ಇಲ್ಲಿ ಅಂತರಂಗದ ಸ್ವರ್ಗದಲ್ಲಿ ಕಂಡುಹಿಡಿಯಬೇಕಾಗಿದೆ. ಎಲ್ಲಾ ಸ್ವರ್ಗಗಳೂ ನಿಮ್ಮಲ್ಲಿವೆ. ಇದನ್ನು ಅರಿತ ಕೆಲವು ಋಷಿಗಳು ತಮ್ಮ ಕಣ್ಣನ್ನು ಅಂತರ್ಮುಖಮಾಡಿ, ತಮ್ಮಲ್ಲಿ ಪರಮಾತ್ಮ ವಸ್ತುವನ್ನು ಕಾಣುವರು, ಇದೇ ಧ್ಯಾನದ ಮಾರ್ಗ. ದೇವರು ಮತ್ತು ನಿಮ್ಮ ಆತ್ಮನ ಸತ್ಯವನ್ನು ಕಂಡು ಹಿಡಿಯಿರಿ. ಇದರಿಂದ ಮುಕ್ತಿ ಲಭಿಸುವುದು. <sup><a epub:type="noteref" href="999-aside.xhtml#id-001-40">*</a></sup> ನೀವೆಲ್ಲಾ ಜೀವನವನ್ನು ಅರಸಿಕೊಂಡು ಹೋಗುತ್ತಿರುವಿರಿ. ಇದು ಮೌಢ ಎಂಬುದು ಅನಂತರ ಗೊತ್ತಾಗುವುದು. ಜೀವನಕ್ಕಿಂತ ಶ್ರೇಷ್ಠವಾಗಿರುವುದು ಮತ್ತೊಂದು ಇರುವುದು. ಈ ಭೌತಿಕ ಜೀವನ ಕೀಳುದರ್ಜೆಗೆ ಸೇರಿದ್ದು. ನಾನು ಏತಕ್ಕೆ ಜೀವಿಸಿರಬೇಕು? ನಾನು ಜೀವನಕ್ಕಿಂತ ಮೇಲಾದವನು, ಬಾಳುವುದು ಯಾವಾಗಲೂ ಒಂದು ದಾಸ್ಯ, ನಾವು ಯಾವಾಗಲೂ ಬೆರೆತುಹೋಗುವೆವು. ಪ್ರತಿಯೊಂದೂ ಅಂತ್ಯವಿಲ್ಲದ ದಾಸ್ಯ.</p>
		<p>ನಿಮಗೆ ಏನೋ ದೊರಕುವುದು-ಯಾರೂ ಮತ್ತೊಬ್ಬರಿಗೆ ಕಲಿಸಲಾರರು. ಅನುಭವದ ಮೂಲಕ ನಾವು ಕಲಿತುಕೊಳ್ಳುತ್ತೇವೆ. ಯುವಕನಿಗೆ ಜೀವನದಲ್ಲಿ ಕಷ್ಟವಿದೆ ಎಂದು ಒಪ್ಪಿಕೊಳ್ಳುವಂತೆ ಮಾಡಲಾಗುವುದಿಲ್ಲ. ವ್ಯದ ನಿಗೆ ಜೀವನವೆಲ್ಲಾ ಸುಖಮಯ ಎಂದು ಹೇಳಲಾಗುವುದಿಲ್ಲ. ಅವನಿಗೆ ಎಷ್ಟೋ ಅನುಭವಗಳಾಗಿವೆ. ಅದೇ ವ್ಯತ್ಯಾಸ.</p>
		<p>ಧ್ಯಾನದ ಮೂಲಕ ಕ್ರಮೇಣ ಇವುಗಳನ್ನೆಲ್ಲಾ ನಾವು ನಿಗ್ರಹಿಸಬೇಕಾಗಿದೆ. ತತ ಶಃ ಮನಸ್ಸು ಪಂಚಭೂತಗಳು ಇವುಗಳ ವ್ಯತ್ಯಾಸಗಳು ನಿಜವಾಗಿ ಇಲ್ಲ. ಇರುವುದೆಲ್ಲಾ ಒಂದೇ ಎಂಬುದು ನಮಗೆ ಗೊತ್ತಿದೆ. ಹಲವು ಇರಲಾರವು. ಜ್ಞಾನ ಮತ್ತು ವಿಜ್ಞಾನ ಎಂದರೆ ಇದೇ. ಅಜ್ಞಾನ ಹಲವನ್ನು ನೋಡುವುದು, ಜ್ಞಾನ ಒಂದನ್ನು ಸಾಕ್ಷಾತ್ಕಾರ ಮಾಡಿಕೊಳ್ಳುವುದು, ಹಲವನ್ನು ಏಕಕ್ಕೆ ತರುವುದೇ ವಿಜ್ಞಾನ, ಇಡೀ ಜಗತ್ತು ಒಂದು ಎಂದು ತೋರಿಸಲಾಗಿದೆ. ಅದನ್ನೇ ವೇದಾಂತ ಶಾಸ್ತ್ರ ಎನ್ನುವುದು. ಈ ಪ್ರಪಂಚವೆಲ್ಲಾ ಒಂದು. ವೈವಿಧ್ಯಗಳ ಮಧ್ಯದಲ್ಲೆಲ್ಲಾ ಇರುವುದು ಒಂದು.</p>
		<p>ಈಗ ಈ ವೈವಿಧ್ಯಗಳೆಲ್ಲಾ ಇವೆ. ನಾವು ಈಗ ಅದನ್ನು ನೋಡುತ್ತಿರುವವು. ಅದೇ ಪಂಚಭೂತಗಳು-ಪೃಥ್ವಿ, ಅಪ್, ಮರುತ್, ತೇಜಸ್ಸು, ಮತ್ತು ಪ್ರೊಮ. ಇದಾದ ಮೇಲೆ ಮನೋಕ್ಷೇತ್ರ, ಅದಾದ ಮೇಲೆ ಆಧ್ಯಾತ್ಮಿಕ ಕ್ಷೇತ್ರ, ಆಧ್ಯಾತ್ಮವೇ ಬೇರೆ, ಮನಸ್ಸೇ ಬೇರೆ ಎಂದಲ್ಲ. ಒಂದೇ ಇವುಗಳ ಹಿಂದೆಲ್ಲಾ ಇರುವುದು. ಘನವು ದ್ರವವಾಗಬೇಕು. ಪಂಚಭೂತಗಳು ಯಾವ ಕ್ರಮದಲ್ಲಿ ವಿಕಾಸಹೊಂದಿದವೊ ಅದೇ ಕ್ರಮದಲ್ಲಿ ಅವು ಹಿಂತಿರುಗಬೇಕು. ಘನ ದ್ರವವಾಗಿ ಕೊನೆಯಲ್ಲಿ ಆಕಾಶವಾಗ ಬೇಕಾಗಿದೆ. ಇದೇ ಬ್ರಹ್ಮಾಂಡ. ಇಲ್ಲಿ ಬಾಹ್ಯ ಬ್ರಹ್ಮಾಂಡವಿದೆ, ವಿಶ್ವೇಶ್ವರನು ಇರುವನು, ಮನಸ್ಸು ಮತ್ತು ಪಂಚಭೂತಗಳು ಇವೆ.</p>
		<p>ಇದರಂತೆಯೇ ಜೀವನೂ ಕೂಡ. ಪಿಂಡಾಂಡದ ದೃಷ್ಟಿಯಿಂದ ನಾನು ಹಾಗೆಯೇ ಇರುವೆನು. ನಾನು ಆತ್ಮ ಮನಸ್ಸು ಪಂಚಭೂತಗಳಾಗಿದ್ದೇನೆ. ನಾನೀಗ ನನ್ನ ಅಧ್ಯಾತ್ಮ ಸ್ಥಿತಿಗೆ ಹಿಂತಿರುಗಬೇಕಾಗಿದೆ. ಜೀವ ತನ್ನ ಒಂದು ಬಾಳುವೆಯಲ್ಲಿ ವಿಶ್ವವನ್ನೆಲ್ಲಾ ಬಾಳುವುದು. ಹೀಗೆ ಮಾನವ ಈ ಜೀವನದಲ್ಲೇ ಮುಕ್ತನಾಗಬಲ್ಲ. ಅವನು ತನ್ನ ಒಂದು ಅಲ್ಪ ಜೀವನದಲ್ಲಿ ಇಡೀ ವಿಶ್ವದ ಜೀವನವನ್ನೇ ಬಾಳಬಲ್ಲ.</p>
		<p>ನಾವೆಲ್ಲಾ ಹೋರಾಡುತ್ತಿರುವೆವು. ನಾವು ಪರಮ ಸತ್ಯವನ್ನು ಸೇರದೇ ಇದ್ದರೂ ಸ್ವಲ್ಪ ಮೇಲಕ್ಕೆ ಆದರೂ ಹೋಗುವವು. ಅದು ನಾವು ಈಗ ಇರುವ ಸ್ಥಿತಿಗಿಂತ ಮೇಲು.</p>
		<p>ಧ್ಯಾನ ಎಂದರೆ ಪ್ರತಿಯೊಂದನ್ನೂ ಅದರ ಮೂಲ ಸತ್ಯವಾದ ಆತ್ಮನಿಗೆ ಒಯ್ಯುವ ಅಭ್ಯಾಸ, ಘನ ದ್ರವವಾಗುವುದು, ಅದು ಅನಿಲವಾಗುವುದು, ಅನಿಲ ಆಕಾಶ ವಾಗುವುದು, ಅನಂತರ ಮನಸ್ಸು. ಕೊನೆಗೆ ಮನಸ್ಸು ಮಾಯವಾಗುವುದು. ಆತ್ಮವೊಂದೇ ಉಳಿಯುವುದು.</p>
		<p>ಕೆಲವು ಯೋಗಿಗಳು ಈ ದೇಹವೇ ದ್ರವ ಮುಂತಾದುವುಗಳು ಆಗುತ್ತವೆ ಎಂದು ಹೇಳುತ್ತಾರೆ. ನೀವು ಈ ದೇಹವನ್ನು ಏನು ಬೇಕಾದರೂ ಮಾಡಬಹುದು. ಸಣ್ಣದಾಗಿ ಮಾಡಬಹುದು, ಗಾಳಿಯಂತೆ ಮಾಡಬಹುದು, ಈ ಗೋಡೆಯ ಮೂಲಕ ಬೇಕಾದರೆ ಹೋಗುವಂತೆ ಮಾಡಬಹುದು ಎಂದು ಅವರು (ಯೋಗಿಗಳು) ಹೇಳುತ್ತಾರೆ. ನಮಗೆ ಅದು ಗೊತ್ತಿಲ್ಲ. ಹೀಗೆ ಮಾಡುವ ಯಾರನ್ನೂ ನಾನು ನೋಡಿಲ್ಲ. ಆದರೆ ಇವೆಲ್ಲಾ ಶಾಸ್ತ್ರದಲ್ಲಿ ಇವೆ. ನಾವು ಶಾಸ್ತ್ರವನ್ನು ನಂಬದೆ ಇರುವುದಕ್ಕೆ ಆಧಾರವಿಲ್ಲ.</p>
		<p>ಬಹುಶಃ ನಮ್ಮಲ್ಲಿ ಕೆಲವರು ಅದನ್ನು ಈ ಜೀವನದಲ್ಲಿ ಮಾಡಬಹುದು. ನಮ್ಮ ಹಿಂದಿನ ಕರ್ಮಗಳ ಫಲದಿಂದ ಮಿಂಚಿನಂತೆ ಅದು ಬರಬಹುದು. ಇಲ್ಲಿ ಇರುವವರೆಲ್ಲ ಕೆಲವರು ಹಿಂದಿನ ಜನ್ಮದಲ್ಲಿ ದೊಡ್ಡ ಯೋಗಿಗಳಾಗಿದ್ದಿರಬಹುದು. ಅದನ್ನು ಪೂರೈಸುವುದಕ್ಕೆ ಇನ್ನು ಸ್ವಲ್ಪ ಎಲ್ಲೊ ಮಾಡಬೇಕಾಗಿರಬಹುದು. ಅಭ್ಯಾಸ ಮಾಡಿ.</p>
		<p>ಧ್ಯಾನ ಕಲ್ಪನೆಯಿಂದ ಸಿದ್ಧಿಸುವುದು. ಮುಂಚೆ ಭೂತ ಶುದ್ದಿ ಮಾಡಿಕೊಳ್ಳಬೇಕು. ಒಂದು ಮತ್ತೊಂದರಲ್ಲಿ ಲಯವಾಗುವಂತೆ ಮಾಡಬೇಕು. ಅದು ಅದಕ್ಕಿಂತ ಉತ್ತಮವಾದುದರಲ್ಲಿ ಲಯವಾಗಬೇಕು. ಅನಂತರ ಮನಸ್ಸು ಆತ್ಮನಲ್ಲಿ ಲಯವಾಗಬೇಕು. ಕೊನೆಗೆ ನೀನೇ ಆ ಆತ್ಮ.</p>
		<p>ಆತ್ಮ ಯಾವಾಗಲೂ ಮುಕ್ತ, ಸರ್ವಶಕ್ತ, ಸರ್ವಜ್ಞ. ಆದರೆ ಇದು ಈಶ್ವರನ ಅಧೀನದಲ್ಲೇನೋ ಇದೆ. ಹಲವು ದೇವರುಗಳು ಇರುವುದು ಸಾಧ್ಯವಿಲ್ಲ. ಮುಕ್ತಜೀವರಿಗೆ ಅಸಾಧ್ಯವಾದ ಶಕ್ತಿಗಳಿವೆ. ಸರ್ವಶಕ್ತಿಯ ಸಮಾಪಕ್ಕೆ ಅವರು ಬರುವರು. ಆದರೆ ಯಾರೂ ದೇವರ ಷ್ಟು ಶಕ್ತಿಯನ್ನು ಪಡೆಯಲಾರರು. ಒಬ್ಬ ಮುಕ್ಕಾತ ನಾನು ಈ ಗ್ರಹವನ್ನು ಹೀಗೆ ಹೋಗುವಂತೆ ಮಾಡುತ್ತೇನೆ ಎಂದರೆ ಮತ್ತೊಬ್ಬ ಮುಕ್ಕಾತ್ಮ ಅದಕ್ಕೆ ವಿರೋಧವಾಗಿ ಹೋಗುವಂತೆ ಮಾಡುತ್ತೇನೆ ಎಂದರೆ ಈ ಪ್ರಪಂಚ ದೊಡ್ಡ ಗೊಂದಲಕ್ಕೆ ಈಡಾಗುವುದು.</p>
		<p>. ನಾನು ಇಂಗ್ಲಿಷಿನಲ್ಲಿ ನಾನು ದೇವರು' ಎಂದರೆ ತಪ್ಪು ತಿಳಿದುಕೊಳ್ಳಬೇಡಿ. ನಾನು ಇಂಗ್ಲಿಷಿನಲ್ಲಿ ದೇವರು ಎಂಬ ಪದವನ್ನು ಉಪಯೋಗಿಸುವುದಕ್ಕೆ ಕಾರಣ ಮತ್ತೆ ಬೇರೆ ಯಾವ ಪದವೂ ಇಲ್ಲದೆ ಇರುವುದರಿಂದ, ಸಂಸ್ಕೃತದಲ್ಲಿ ದೇವರು ಎಂದರೆ ಸಚ್ಚಿದಾನಂದ. ಅದು ಅನಂತವಾದ ಚಿತ್. ಯಾವ ವ್ಯಕ್ತಿಗೂ ಅನ್ವಯಿಸುವುದಿಲ್ಲ. ವ್ಯತ್ಯಾತೀತವಾದುದು ಅದು.</p>
		<p>ನಾನು ಎಂದಿಗೂ ಈಶ್ವರನಾಗುವುದಿಲ್ಲ. ಸರ್ವವ್ಯಾಪಿಯಾದ, ಅವ್ಯಕ್ತವಾದ ಬ್ರಹ್ಮನಲ್ಲಿ ಬೇಕಾದರೆ ಒಂದಾಗಬಹುದು. ಇಲ್ಲೊಂದು ದೊಡ್ಡ ಮಣ್ಣಿನ ರಾಶಿ ಇದೆ. ನೀವೊಂದು ಆನೆಯನ್ನು ಮಾಡುತ್ತೀರಿ. ಇದರ ಮೂಲಕ ನಾನು ಒಂದು ಚಿಕ್ಕ ಇಲಿಯನ್ನು ಮಾಡುತ್ತೇನೆ. ಎರಡೂ ಜೇಡಿಯ ಮಣ್ಣೆ, ಎರಡೂ ಕರಗಿ ಹೋಗುವುವು. ಅವೆರಡೂ ಮೂಲತಃ ಒಂದೇ. ನಾನು ನನ್ನ ತಂದೆ ಇಬ್ಬರೂ ಒಂದೇ. ಆದರೆ ಮಣ್ಣಿನ ಇಲಿ ಎಂದಿಗೂ ಮಣ್ಣಿನ ಆನೆಯಾಗಲಾರದು.</p>
		<p>ನನಗೆ ಸ್ವಲ್ಪ ಜ್ಞಾನವಿದೆ. ನಾನು ಎಲ್ಲಿಯೋ ನಿಲ್ಲುತ್ತೇನೆ, ನಿಮಗೆ ಇನ್ನೂ ಸ್ವಲ್ಪ ಹೆಚ್ಚು ಜ್ಞಾನವಿದೆ. ನೀವು ಸ್ವಲ್ಪ ಮುಂದೆ ನಿಲ್ಲುವಿರಿ. ಎಲ್ಲರಿಗಿಂತ ಶ್ರೇಷ್ಠನಾದ ಒಬ್ಬ ಆತ್ಮನಿರುವನು. ಇವನೇ ಈಶ್ವರ, ಯೋಗೇಶ್ವರ, ಸೃಷ್ಟಿಸುವ ಸಗುಣ ಬ್ರಹ್ಮ. ಅವನಿಗೊಂದು ವ್ಯಕ್ತಿತ್ವವಿದೆ. ಅವನು ಸರ್ವಶಕ್ತನು. ಅವನು ಸರ್ವಾಂತರ್ಯಾಮಿ. ಅವನಿಗೊಂದು ದೇಹವಿಲ್ಲ. ಅವನಿಗೆ ದೇಹದ ಆವಶ್ಯಕತೆಯಿಲ್ಲ. ಧ್ಯಾನದಿಂದ ನಿಮಗೆ ಏನೇನು ಸಿಕ್ಕುವುದೋ ಅದೆಲ್ಲಾ ಯೋಗೇಶ್ವರನಾದ ಈಶ್ವರನ ಚಿಂತನೆಯಿಂದ ಬರುವುದು. - ಮುಕ್ಕಾತ್ಮನ ಮೇಲೆ ಧ್ಯಾನಿಸುವುದರಿಂದ ಅಥವಾ ಜೀವನದ ಸಾಮರಸ್ಯದ ಮೇಲೆ ಧ್ಯಾನಿಸುವುದರಿಂದ ಇದೇ ಪ್ರತಿಫಲವನ್ನು ಪಡೆಯಬಹುದು. ಇವುಗಳನ್ನೇ ವಸ್ತುಧ್ಯಾನ ಎನ್ನುವುದು. ನೀವು ಕೆಲವು ಬಾಹ್ಯ ವಸ್ತುಗಳ ಮೇಲೆ ಒಳಗೋ ಅಥವಾ ಹೊರಗೋ ಧ್ಯಾನಿಸುವುದನ್ನು ಪ್ರಾರಂಭಿಸುತ್ತೀರಿ. ನೀವು ಒಂದು ದೊಡ್ಡ ವಾಕ್ಯವನ್ನು ತೆಗೆದುಕೊಂಡರೆ ಅದು ಧಾನವಲ್ಲ. ಅದು ಕೇವಲ ಮನಸ್ಸನ್ನು ಕೇಂದ್ರೀಕರಿಸಲು ಸಹಾಯ ಮಾಡಬಹುದು. ಧ್ಯಾನ ಎಂದರೆ ಮನಸ್ಸು ಕೇವಲ ತನ್ನ ಮೇಲೆಯೇ ಕುರಿತು ಚಿಂತಿಸುವುದು. ಚಿತ್ರ ಯಾವಾಗ ವೃತ್ತಿಗಳನ್ನು ನಿಗ್ರಹಿಸುವುದೋ, ಆಗ ಪ್ರಪಂಚವೂ ನಿಂತಂತೆ. ನಿಮ್ಮ ಚೈತನ್ಯ ವಿಕಾಸವಾಗುವುದು. ನೀವು ಧ್ಯಾನಿಸಿದಷ್ಟೂ ಮುಂದುವರಿಯುತ್ತಾ ಹೋಗುವಿರಿ. ಕಷ್ಟಪಟ್ಟು ಅಭ್ಯಾಸವನ್ನು ಮಾಡುತ್ತಾ ಹೋಗಿ. ಧ್ಯಾನ ಸಿದ್ಧಿಸುವುದು. ನಿಮಗೆ ದೇಹ ಅಥವಾ ಮತ್ತೆ ಯಾವ ಭಾವನೆಯೂ ಇರುವುದಿಲ್ಲ. ನೀವು ಒಂದು ಗಂಟೆ ಧ್ಯಾನಮಾಡಿ ಆದ ಮೇಲೆ ನಿಮಗೆ ನಿಮ್ಮ ಜೀವನದಲ್ಲೇ ಇದುವರೆಗೆ ಸಿಕ್ಕದ ವಿಶ್ರಾಂತಿಯು ಸಿಕ್ಕುವುದು. ನಿಮ್ಮ ದೇಹಕ್ಕೆ ಕೊಡುವ ಏಕಮಾತ್ರ ವಿಶ್ರಾಂತಿಯೇ ಇದು. ಮನಸ್ಸು ಗಾಢವಾದ ನಿದ್ರಾವಸ್ಥೆಯಲ್ಲೂ ಚಂಚಲವಾಗಿರುವುದು. ಧ್ಯಾನದ ಕೆಲವು ನಿಮಿಷಗಳಲ್ಲಿ ಅದು ಸ್ತಬ್ದವಾಗುವುದು. ಎಲ್ಲೋ ಸ್ವಲ್ಪ ಮಾತ್ರ ಸ್ಪಂದನೆ ಇರುವುದು. ಆಗ ನಿಮಗೆ ದೇಹಭಾವ ಮಾಯ ವಾಗುವುದು. ನಿಮ್ಮನ್ನು ಚೂರು ಚೂರು ಮಾಡಿದರೂ ಅದು ನಿಮಗೆ ಆಗ ಗೊತ್ತಾಗುವುದಿಲ್ಲ. ನಿಮಗೆ ಧ್ಯಾನದಲ್ಲಿ ಅಂತಹ</p>
		<p>ಆನಂದ ದೊರಕುವುದು. ನೀವಾಗ ಅಷ್ಟು ಹಗುರವಾಗುವಿರಿ. ಇಂತಹ ಪರಿಪೂರ್ಣವಾದ ವಿಶ್ರಾಂತಿಯು ಧ್ಯಾನದಿಂದ ಲಭಿಸುವುದು.</p>
		<p>ಅನಂತರ ಹಲವು ವಸ್ತುಗಳ ಮೇಲೆ ಧ್ಯಾನಮಾಡುವುದಿದೆ. ಹಲವು ಚಕ್ರಗಳ ಮೇಲೆ ಧ್ಯಾನಮಾಡುವುದು ಬೇರೆ ಇದೆ. ಯೋಗಿಗಳ ಪ್ರಕಾರ ಸುಷುಮ್ಮಾ ಕಾಲುವೆಯಲ್ಲಿ ಇಡ ಮತ್ತು ಪಿಂಗಳ ಎಂಬ ಎರಡು ನರಗಳ ಪ್ರವಾಹವಿದೆ. ಇವುಗಳ ಮೂಲಕವೇ ಜ್ಞಾನೇಂದ್ರಿಯ ಮತ್ತು ಕರ್ಮೇಂದ್ರಿಯದ ಸಂವೇದನೆಗಳು ಚಲಿಸುವುವು. ಸುಷುಮ್ಮಾ ಕಾಲುವೆ ಬೆನ್ನೆಲುಬಿನ ಮಧ್ಯದಲ್ಲಿದೆ. ಈ ಸುಷುಮ್ರಾ ಕಾಲುವೆ ಸಾಮಾನ್ಯವಾಗಿ ಮುಚ್ಚಿಹೋಗಿದೆ ಎಂದು ಯೋಗಿಗಳು ಹೇಳುತ್ತಾರೆ. ಆದರೆ ಧ್ಯಾನದಿಂದ ಇದು ತೆರೆಯುವುದು. ಶಕ್ತಿಯನ್ನು ಸುಷುಮ್ಮೆಯ ಮೂಲಕ್ಕೆ ಕಳುಹಿಸಬೇಕು. ಆಗ ಕುಂಡಲಿನಿ ಜಾಗ್ರತವಾಗುವುದು. ಆಗ ಜಗತ್ತೇ ಬದಲಾಯಿಸುವುದು.</p>
		<p>ಸಹಸ್ರಾರು ದೇವ ದೇವತೆಗಳು ನಿಮ್ಮ ಸುತ್ತಮುತ್ತ ನಿಂತಿರಬಹುದು. ನೀವು ಅವರನ್ನು ನೋಡಲಾರಿರಿ. ಏಕೆಂದರೆ ನೀವು ನಿಮ್ಮ ಸ್ಕೂಲ ಇಂದ್ರಿಯದ ಮೂಲಕ ಮಾತ್ರ ಗ್ರಹಿಸಲು ಸಾಧ್ಯ. ನಾವು ಕೇವಲ ಬಾಹ್ಯವನ್ನು ಮಾತ್ರ ನೋಡಬಹುದು. ನಾವು ಅದನ್ನು X ಎಂದು ಇಟ್ಟುಕೊಳ್ಳೋಣ. X ಅನ್ನು ನಮ್ಮ ಮನಸ್ಸಿನ ಸ್ಥಿತಿಗೆ ಅನುಗುಣವಾಗಿ ನೋಡುತ್ತೇವೆ. ಹೊರಗೆ ಒಂದು ಮೋಟು ಮರ ಇದೆ ಎಂದುಕೊಳ್ಳೋಣ. ಒಬ್ಬ ಕಳ್ಳ ಬಂದರೆ ಅಲ್ಲಿ ಅವನಿಗೆ ಏನು ಕಂಡಿತು ಎಂದು ಭಾವಿಸಿದಿರಿ? ಒಬ್ಬ ಪೋಲೀಸಿನವನು. ಮಗು ದೊಡ್ಡದೊಂದು ಭೂತವನ್ನೇ ನೋಡಿತು. ತನ್ನ ಪ್ರಿಯತಮಳಿಗಾಗಿ ಕಾಯುತ್ತಿದ್ದ ಯುವಕನಿಗೆ ಏನು ಕಂಡಿತು ಎಂದು ಭಾವಿಸಿದಿರಿ? ಅವನ ಪ್ರಿಯತಮಳು. ಆದರೆ ಆ ಮೊಟುಮರ ಮಾತ್ರ ಬದಲಾಯಿಸಲಿಲ್ಲ. ಅದು ಯಾವಾಗಲೂ ಒಂದೇ ಸಮನಾಗಿರುವುದು. ಇದು ದೇವರೇ ಆಗಿರುವುದು. ನಾವು ಅದನ್ನು ನಮ್ಮ ಮೌಡ್ಯದಿಂದ ಮನುಷ್ಯನಂತೆ, ಮಣ್ಣಿನಂತೆ, ಮೂಢನಂತೆ, ದುಃಖಿಯಂತೆ ನೋಡುತ್ತಿರುವೆವು. - ಯಾರ ಮನಸ್ಸು ಒಂದೇ ರೀತಿ ಇದೆಯೋ ಅವರೆಲ್ಲ ಈ ಪ್ರಪಂಚದಲ್ಲಿ ಸ್ವಾಭಾವಿಕವಾಗಿ ಒಂದೇ ಕಡೆ ನೆಲಸಿರುವರು. ಬೇರೆ ವಿಧವಾಗಿ ಹೇಳುವುದಾದರೆ, ನೀವೆಲ್ಲಾ ಒಂದೇ ಪ್ರಪಂಚದಲ್ಲಿರುವಿರಿ. ಎಲ್ಲಾ ಸ್ವರ್ಗ ನರಕಗಳೂ ಇಲ್ಲಿವೆ. ವಿವಿಧ ಸ್ವರಗಳನ್ನು ಒಂದನ್ನೊಂದು ಸಂಧಿಸುವ ದೊಡ್ಡ ವೃತ್ತಗಳಿಗೆ ಹೋಲಿಸಬಹುದು. ನಾವು ಒಂದು ವೃತ್ತದಲ್ಲಿದ್ದರೆ ಬೇರೆ ವೃತ್ತದ ಬಿಂದುಗಳನ್ನೂ ನಾವು ಮುಟ್ಟಬಹುದು. ಮನಸ್ಸು ಕೇಂದ್ರಕ್ಕೆ ಹೋದರೆ, ಆಗ ಎಲ್ಲಾ ಸ್ತರಗಳ ಅರಿವೂ ಆಗುವುದು. ಕೆಲವು ವೇಳೆ ಧ್ಯಾನದಲ್ಲಿ ನೀವು ಬೇರೊಂದು ಕ್ಷೇತ್ರವನ್ನು ಮುಟ್ಟುತ್ತೀರಿ. ಆಗ ನಿಮಗೆ ಬೇರೆ ಬೇರೆ ಜೀವಿಗಳು ಗೋಚರಿಸುವುವು. ಭೂತಾದಿಗಳು ಗೋಚರಿಸುವುವು. ಧ್ಯಾನದ ಶಕ್ತಿಯಿಂದ ನೀವು ಅಲ್ಲಿಗೆ ಹೋದಿರಿ. ಈ ಶಕ್ತಿ ನಮ್ಮ ಇಂದ್ರಿಯಗಳನ್ನು ಬದಲಾಯಿಸುವುದು. ಅವುಗಳನ್ನು ಪರಿಶುದ್ಧ ಮಾಡುವುದು. ನೀವು ಐದು ದಿನ ಧ್ಯಾನವನ್ನು ಅಭ್ಯಾಸ ಮಾಡಿದರೆ ನಿಮಗೆ</p>
		<p>ಪ್ರಜ್ಞಾ ಕೇಂದ್ರದ ಮೂಲಕ ಸಂವೇದನೆ ಕಾಣಿಸಿಕೊಳ್ಳುವುದು. ಕೇಳುವ ಶಕ್ತಿ ತುಂಬಾ ಸೂಕವಾಗುವುದು. ಆದಕಾರಣವೇ ಹಿಂದೂ ದೇವ ದೇವತೆಗಳಿಗೆಲ್ಲ ಮೂರು ಕಣ್ಣುಗಳಿವೆ. ಮೂರನೆಯದೇ ಮನೋಚಕ್ಷಸ್ಸು; ಅದು ಆಧ್ಯಾತ್ಮಿಕ ವಸ್ತುಗಳನ್ನು ತೋರುವುದು.</p>
		<p>ಕುಂಡಲಿನಿ ಶಕ್ತಿ ಚಕ್ರದಿಂದ ಚಕ್ರಕ್ಕೆ ಏಳುತ್ತ ಹೋದಂತೆಲ್ಲ ಇಂದ್ರಿಯಗಳನ್ನು ಬದಲಾಯಿಸುವುದು. ನೀವು ಈ ಪ್ರಪಂಚವನ್ನೇ ಬೇರೆ ರೀತಿಯಿಂದ ನೋಡುವಿರಿ. ಇದೇ ಸ್ವರ್ಗವಾಗುವುದು. ನೀವು ಆಗ ಮಾತನಾಡಲಾರಿರಿ. ಮಾತನಾಡಿದರೆ ಕುಂಡಲಿನಿ ಕೆಳಗಿನ ಮೆಟ್ಟಲಿಗೆ ಹೋಗುವುದು. ಕುಂಡಲಿನಿ ಎಲ್ಲಾ ಚಕ್ರಗಳನ್ನೂ ದಾಟಿ ಮೆದುಳಿನಲ್ಲಿ ಸಹಸ್ರಾರವನ್ನು ಸೇರಿದಾಗ ದೃಶ್ಯ ಪ್ರಪಂಚವೆಲ್ಲಾ ಮಾಯವಾಗಿ ನೀವು ನಿಜವಾಗಿ ಏನಾಗಿರುವಿರೋ ಅದಾಗುವಿರಿ. ಆಗ ಏಕಮೇವ ಅದ್ವಿತೀಯವಲ್ಲದೆ ಬೇರಿಲ್ಲ. ನೀವೇ ದೇವರು. ಎಲ್ಲಾ ಸ್ವರ್ಗಗಳನ್ನೂ ನೀವು ಅದರಿಂದ ಮಾಡಿದ್ದು, ಎಲ್ಲಾ ಲೋಕಗಳನ್ನೂ ಅದರಿಂದ ಮಾಡಿದ್ದು, ಇರುವುದು ಅದೊಂದೇ. ಬೇರೊಂದು ಇಲ್ಲ.</p>
	</section>
	<section class="level1 unnumbered" epub:type="chapter" role="doc-chapter" id="id-020">
		<h1 class="level1-title" epub:type="title">ಧರ್ಮದ ಅನುಷ್ಠಾನ <sup><a epub:type="noteref" href="999-aside.xhtml#id-001-41">*</a></sup></h1>
		<p>(೧೯೦೦ರ ಏಪ್ರಿಲ್‌ನಲ್ಲಿ ಕ್ಯಾಲಿಫೋರ್ನಿಯಾದ ಅಲಮೇಡಾದಲ್ಲಿ ನೀಡಿದ ಉಪನ್ಯಾಸ)</p>
		<p>ನಾವು ಹಲವು ಶಾಸ್ತ್ರಗಳನ್ನು ಓದುತ್ತೇವೆ, ಹಲವು ಗ್ರಂಥಗಳನ್ನು ಓದುತ್ತೇವೆ, ಬಾಲ್ಯದಿಂದಲೂ ಹಲವು ಭಾವನೆಗಳನ್ನು ಪಡೆಯುತ್ತಿರುತ್ತೇವೆ, ಮತ್ತು ಅವುಗಳನ್ನು ಪದೇ ಪದೇ ಬದಲಾಯಿಸುತ್ತಿರುತ್ತೇವೆ. ಧರ್ಮದ ಸಿದ್ದಾಂತವನ್ನು ನಾವು ಅರ್ಥ ಮಾಡಿಕೊಳ್ಳುತ್ತೇವೆ. ಧರ್ಮದ ಅನುಷ್ಠಾನವನ್ನೂ ಅರ್ಥಮಾಡಿಕೊಳ್ಳಬಲ್ಲೆವು ಎಂದು ಭಾವಿಸುತ್ತೇವೆ. ಈಗ ನಾನು ನನ್ನ ದೃಷ್ಟಿಯಲ್ಲಿ ಅನುಷ್ಠಾನ ಧರ್ಮವೆಂದರೆ ಏನು ಎಂಬುದನ್ನು ವಿವರಿಸುತ್ತೇನೆ.</p>
		<p>ನಾವು ಸುತ್ತಮುತ್ತಲೂ ಅನುಷ್ಠಾನ ಧರ್ಮದ ವಿಷಯವನ್ನು ಕೇಳುತ್ತಿರುವೆವು. ಅವುಗಳನ್ನೆಲ್ಲಾ ವಿಶ್ಲೇಷಿಸಿದರೆ ಅದರಲ್ಲಿ ಈ ಒಂದು ಭಾವನೆ ದೊರಕುವುದು: ನೆರೆಯವರಿಗೆ ದಯೆತೋರಿ ಎಂಬುದು. ಧರ್ಮ ಎಂದರೆ ಇಷ್ಟೇಯೇ? ನಾವು ಪ್ರತಿದಿನ ಈ ದೇಶದಲ್ಲಿ ಅನುಷ್ಠಾನಿಕ ಕ್ರೈಸ್ತ ಧರ್ಮದ ವಿಷಯವನ್ನು ಕೇಳುತ್ತಿರುವೆವು - ಯಾರೊ ಇತರರಿಗೆ ಒಳ್ಳೆಯದನ್ನು ಮಾಡಿರುವರು. ಧರ್ಮವೆಂದರೆ ಇಷ್ಟೇ ಏನು?</p>
		<p>ಜೀವನದ ಗುರಿ ಏನು? ಈ ಪ್ರಪಂಚವೇ ನಮ್ಮ ಜೀವನದ ಗುರಿಯೆ, ಇದಕ್ಕಿಂತ ಹೆಚ್ಚು ಏನೂ ಇಲ್ಲವೆ ? ನಾವು ಈಗಿರುವ ಸ್ಥಿತಿಯಲ್ಲೇ ಇರಬೇಕೆ ? ಇದಕ್ಕಿಂತ ಉತ್ತಮರಾಗಕೂಡದೆ? ಮಾನವನು ಸ್ವಲ್ಪವೂ ಘರ್ಷಣೆ ಇಲ್ಲದೆ ಹೋಗುವಂತಹ ಒಂದು ಯಂತ್ರ ಮಾತ್ರವೆ? ಅವನು ಇಂದು ಅನುಭವಿಸುವ ದುಃಖಗಳಷ್ಟೇಯೆ ಅವನ ಪಾಲಿಗೆ? ಅವನಿಗೆ ಇನ್ನೇನೂ ಬೇಡವೆ?</p>
		<p>ಬಹುಪಾಲು ಧರ್ಮಗಳ ಪರಮಾದರ್ಶವೇ ಈ ಜಗತ್ತು. ಹಲವು ಜನರು, ಮುಂದೆ ಒಂದು ಕಾಲ ಬರುವುದು, ಆಗ ರೋಗರುಜಿನ, ದಾರಿ ಮತ್ತು ಯಾವ ವಿಧವಾದ ದುಃಖವೂ ಇರುವುದಿಲ್ಲ ಎಂದು ಯೋಚಿಸುತ್ತಿರುವರು. ಆಗ ಎಲ್ಲರೂ ಎಲ್ಲಾ ವಿಧದಲ್ಲೂ ಸುಖವಾಗಿರಬಹುದು. ಅನುಷ್ಠಾನ ಧರ್ಮ ಎಂದರೆ ಸುಮ್ಮನೆ “ರಸ್ತೆಯನ್ನು ಗುಡಿಸಿ ! ಅದನ್ನು ಶುಚಿಮಾಡಿ !?” ಎಂದಂತೆ ಆಗುವುದು. ಎಲ್ಲರೂ ಇದನ್ನು ಆಶಿಸುತ್ತಿರುವುದನ್ನು ನಾವು ನೋಡುತ್ತಿರುವೆವು.</p>
		<p>ಸುಖವನ್ನು ಅನುಭವಿಸುವುದೇ ಜೀವನದ ಪರಮಗುರಿಯೆ ? ಹಾಗಿದ್ದರೆ ಮಾನವನಾಗಿ ಹುಟ್ಟಿ ಬಂದಿದ್ದು ಒಂದು ದೊಡ್ಡ ದೊಷವಾಗುವುದು. ಯಾವ ಮಾನವನು ಒಂದು ನಾಯಿ ಅಥವಾ ಬೆಕ್ಕಿಗಿಂತ ಚೆನ್ನಾಗಿ ಊಟ ಮಾಡಬಲ್ಲ ? ಒಂದು ಮೃಗಾಲಯಕ್ಕೆ ಹೋಗಿ ಮೃಗಗಳು ಮೂಳೆಯಿಂದ ಮಾಂಸವನ್ನು ಹೇಗೆ ಕೀಳುತ್ತವೆ ಎಂಬುದನ್ನು ನೋಡಿ. ನೀವು ವಿಕಾಸದ ಏಣಿಯಲ್ಲಿ ಹಿಂದೆ ಹೋಗಿ ಪುನಃ ಒಂದು ಹಕ್ಕಿ ಆಗಿ, ಮನುಷ್ಯನಾಗಿ ಹುಟ್ಟಿದ್ದು ಆಗ ಎಂಥ ದೋಷವಾಗುವುದು ! ಇಷ್ಟು ವರುಷಗಳು ಬದುಕಿ ವ್ಯರ್ಥವಾಯಿತು. ನೂರಾರು ವರುಷಗಳು ಹೋರಾಡಿದ್ದು ಕೇವಲ ಇಂದ್ರಿಯ ಸುಖಗಳನ್ನು ಅನುಭವಿಸುವುದಕ್ಕೆ ಮಾತ್ರ ಆಯಿತು. </p>
		<p>ಸಾಧಾರಣವಾಗಿ ಅನುಷ್ಠಾನ ಧರ್ಮ ಎಂದರೆ ಏನು ಎಂಬುದನ್ನು ಗಮನಿಸಿ. ಇದರಿಂದ ಏನು ಪ್ರಯೋಜನವಾಗುವುದು ? ದಾನವೇನೂ ದೊಡ್ಡದು. ಆದರೆ ಇದೇ ಪರಮಾವಧಿ ಎಂದರೆ ನೀವು ಜಡವಾದಿಗಳಾಗುವ ಸಂಭವವಿದೆ. ಇದು ಧರ್ಮವಲ್ಲ. ಇದು ಚಾರ್ವಾಕ ಮತಕ್ಕಿಂತ ಉತ್ತಮವಾದುದೇನೂ ಅಲ್ಲ. ಅದಕ್ಕಿಂತ ಸ್ವಲ್ಪ ಕಡಮೆ ಅಷ್ಟೆ. ಕೈಸ್ತರೆ, ನಿಮ್ಮ ಬೈಬಲ್ಲಿನಲ್ಲಿ ನೆರೆಯವರಿಗೆ ಉಪಕಾರ ಮಾಡುವುದಕ್ಕಾಗಿ ಆಸ್ಪತ್ರೆಗಳನ್ನು ಕಟ್ಟುವುದು ಮುಂತಾದುವುಗಳಲ್ಲದೆ ಬೇರೇನೂ ಅಲ್ಲಿ ನಿಮಗೆ ಕಾಣುವುದಿಲ್ಲವೆ? ಒಬ್ಬ ವರ್ತಕ ಜೀಸಸ್ ಹೇಗೆ ಅಂಗಡಿಯನ್ನು ನೋಡಿಕೊಳ್ಳುತ್ತಿದ್ದ ಎಂದು ಆಲೋಚಿಸುತ್ತಾನೆ. ಜೀಸಸ್ ಯಾವ ಅಂಗಡಿಯನ್ನೂ ಇಡುತ್ತಿರಲಿಲ್ಲ, ಸೆಲೂನ್ ಇಡುತ್ತಿರಲಿಲ್ಲ, ಒಂದು ವೃತ್ತಪತ್ರಿಕೆಯನ್ನೂ ಸಂಪಾದಿಸುತ್ತಿರಲಿಲ್ಲ. ಇಂತಹ ಅನುಷ್ಠಾನ ಧರ್ಮವೇನೂ ಒಳ್ಳೆಯದು, ಕೆಟ್ಟದ್ದಲ್ಲ. ಆದರೆ ಇದು ಕೇವಲ ಶಿಶು ವಿಹಾರದ ಧರ್ಮ. ಇದು ನಮ್ಮನ್ನು ಮುಂದಕ್ಕೆ ಒಯ್ಯಲಾರದು. ನೀವು ದೇವರನ್ನು ನಂಬಿದರೆ, ನೀವು ಕ್ರೈಸ್ತರಾಗಿದ್ದು ಪ್ರತಿದಿನ ನಿನ್ನ ಇಚ್ಛೆಯಂತಾಗಲಿ” ಎಂದು ಹೇಳಿದರೆ, ಅದರ ಅರ್ಥವೇನು ಎಂಬುದನ್ನು ಕುರಿತು ಯೋಚಿಸಿ ನೋಡಿ. ನೀವು ಪ್ರತಿಕ್ಷಣವೂ ನಿನ್ನ ಇಚ್ಛೆಯಂತಾಗಲಿ ಎಂದು ಹೇಳುವಿರಿ. ಆದರೆ ನಿಮ್ಮ ಮನಸ್ಸಿನಲ್ಲಿ 'ದೇವರೇ, ನೀನು ನನ್ನ ಇಚ್ಛೆಯಂತೆ ಮಾಡು'', ಎಂದುಕೊಳ್ಳುವಿರಿ. ಅನಂತಾತ್ಮನಾದ ಭಗವಂತನು ತನ್ನ ಇಚ್ಛೆಯಂತೆ ಮಾಡುತ್ತಿರುವನು. ನಾನು ನೀವು ಅದನ್ನು ಸರಿಪಡಿಸುವವರೆ ? ವಿಶ್ವನಿರ್ಮಾಪಕನು ಕೇವಲ ಬಡಗಿಗಳಿಂದ ಕಲಿಯಬೇಕೆ ? ಅವನು ಈ ಪ್ರಪಂಚವನ್ನು ಒಂದು ಕೊಳಕು ಕೊಂಪೆಯನ್ನಾಗಿ ಮಾಡಿದ್ದನು, ನೀವು ಅದನ್ನು ಒಂದು ಸುಂದರ ಸ್ಥಳವನ್ನಾಗಿ ಮಾಡಬೇಕಲ್ಲವೆ?</p>
		<p>ಇದೆಲ್ಲದರ ಗುರಿ ಏನು? ಇಂದ್ರಿಯಗಳೇ ಗುರಿಯಾಗಬಲ್ಲವೆ? ಕೇವಲ ಸುಖ ವನ್ನು ಅನುಭವಿಸುವುದೇ ಜೀವನದ ಗುರಿಯಾಗಬಲ್ಲದೆ? ಈ ಜೀವನವೆ ಆತ್ಮನ ಗುರಿಯಾಗಬಲ್ಲದೆ? ಅದೇನಾದರೂ ಹಾಗೆ ಆದರೆ ಈ ಕ್ಷಣ ಸಾಯುವುದು ಮೇಲು. ಈ ಜೀವನ ಬೇಕಾಗಿಲ್ಲ. ಇದು ಮನುಷ್ಯನ ಹಣೆಯಬರಹವಾದರೆ, ಅವನು ಕೇವಲ ಒಂದು ಪರಿಪೂರ್ಣವಾದ ಯಂತ್ರ ಆಗುವ ಹಾಗೆ ಇದ್ದರೆ, ನಾವು ಕಲ್ಲುಗಿಡಮರಗಳ ಗುಂಪಿಗೆ ಹೋದಂತೆ ಆಗುವುದು. ನೀವು ಎಂದಾದರೂ ದನ ಸುಳ್ಳು ಹೇಳುವುದನ್ನು ಕೇಳಿರುವಿರಾ? ಅವು ಪರಿಪೂರ್ಣವಾದ ಯಂತ್ರಗಳು, ಯಾವ ತಪ್ಪನ್ನೂ ಮಾಡುವುದಿಲ್ಲ. ಎಲ್ಲಾ ಸಿದ್ಧವಾಗಿರುವ ಪ್ರಪಂಚದಲ್ಲಿ ಅವು ಇವೆ. - ಇವೆಲ್ಲ ಅನುಷ್ಠಾನ ಧರ್ಮವಾಗದೇ ಇದ್ದರೆ ಧರ್ಮದ ಆದರ್ಶವೇನು? ಈ ಜಗತ್ತೇ ನಮ್ಮ ಆದರ್ಶವಾಗಲಾರದು. ನಾವು ಇಲ್ಲಿರುವುದು ಏತಕ್ಕೆ? ನಾವು ಇಲ್ಲಿರುವುದು ಸ್ವಾತಂತ್ರ್ಯ ಮತ್ತು ಜ್ಞಾನವನ್ನು ಪಡೆಯುವುದಕ್ಕಾಗಿ. ಮುಕ್ತರಾಗುವುದಕ್ಕಾಗಿ ನಮಗೆ ಜ್ಞಾನ ಬೇಕಾಗಿದೆ. ಅದೇ ನಮ್ಮ ಜೀವನ. ಮುಕ್ತಿಗಾಗಿ ವಿಶ್ವವೇ ಹಾತೊರೆಯುತ್ತಿದೆ. ಬೀಜದಿಂದ ಒಂದು ಸಸಿ ಹುಟ್ಟುವುದು. ನೆಲದಿಂದ ಅದು ಮೇಲೆದ್ದು ಆಗಸದ ಕಡೆಗೆ ಏರುತ್ತಿರುವುದು. ಇದರ ಕಾರಣವೇನು?</p>
		<p>ಸೂರ್ಯ ಭೂಮಿಗೆ ಏನನ್ನು ಕೊಡುತ್ತಿರುವನು? ನಿಮ್ಮ ಜೀವನವೇನು ? ಅದೇ ಮುಕ್ತರಾಗಲು ನಾವು ನಡೆಸುವ ಹೋರಾಟ. ಪ್ರಕೃತಿ ನಮ್ಮ ಸುತ್ತಲೂ ನಮ್ಮನ್ನು ತುಳಿಯುವುದಕ್ಕೆ ಪ್ರಯತ್ನಿಸುತ್ತಿದೆ. ಆತ್ಮನಾದರೂ ತಾನು ಮುಕ್ತನಾಗಬೇಕೆಂದು ಪ್ರಯತ್ನಿಸುತ್ತಿರುವನು. ಪ್ರಕೃತಿಯೊಂದಿಗೆ ಹೋರಾಟದಲ್ಲಿ ಹಲವು ವಸ್ತುಗಳು ನುಚ್ಚುನೂರಾಗಿ ಹೋಗುವುವು. ಅದೇ ನಿಮ್ಮ ನಿಜವಾದ ದುಃಖಕ್ಕೆ ಕಾರಣ. ಜೀವನದ ಸಮರಕ್ಷೇತ್ರದಲ್ಲಿ ಬೇಕಾದಷ್ಟು ಧೂಳು ಕೊಳೆ ಏಳಬೇಕಾಗುವುದು. ಪ್ರಕೃತಿ ನಾನು ನಿನ್ನನ್ನು ಗೆಲ್ಲುತ್ತೇನೆ ಎನ್ನುವುದು. ಜೀವನಾದರೆ ನಾನು ಜಯಶಾಲಿ ಯಾಗಬೇಕು ಎನ್ನುವುದು. ಪ್ರಕೃತಿ ಸ್ವಲ್ಪ ತಾಳು, ನಿಮ್ಮನ್ನು ಸುಮ್ಮನಿರಿಸಲು ನಿಮಗೆ ಸ್ವಲ್ಪ ಭೋಗವಸ್ತುವನ್ನು ಕೊಡುವೆನು ಎನ್ನುವುದು. ಜೀವ ಸ್ವಲ್ಪ ಸುಖವನ್ನು ಅನುಭವಿಸಿ ಭ್ರಾಂತಿಯಲ್ಲಿದ್ದು ಪುನಃ ಸ್ವಾತಂತ್ರ್ಯಕ್ಕಾಗಿ ಗೋಳಿಡುವುದು. ಪ್ರತಿಯೊಂದು ಜೀವಿಯ ಹೃದಯಾಂತರಾಳದಿಂದಲೂ ಎಲ್ಲಾ ಕಾಲದಲ್ಲಿಯೂ ಏಳುತ್ತಿರುವ ಕ್ರಂದನವನ್ನು ಗಮನಿಸಿರುವಿರಾ? ದಾರಿದ್ರದಿಂದ ನಾವು ಮೋಸಹೋಗುತ್ತೇವೆ. ನಾವು ಶ್ರೀಮಂತರಾಗಿ ಐಶ್ವರ್ಯದಿಂದ ಮೋಸ ಹೊಗುತ್ತೇವೆ. ನಾವು ಅಜ್ಞರು. ನಾವು ಸ್ವಲ್ಪ ಬರೆಯುವುದು ಓದುವುದನ್ನು ಕಲಿತು ಜ್ಞಾನದಿಂದ ಮೋಸಹೋಗುತ್ತೇವೆ. ಯಾರೂ ತೃಪ್ತರಾಗಿಲ್ಲ. ಇದೇ ನಮ್ಮ ದುಃಖಕ್ಕೆಲ್ಲಾ ಕಾರಣ. ಇದೇ ನಮ್ಮ ಧನ್ಯತೆಗೂ ಕಾರಣ. ಇದೇ ಸರಿಯಾದ ಶುಭಸೂಚನೆ. ಈ ಪ್ರಪಂಚದಿಂದ.ನೀವು ಹೇಗೆ ತೃಪ್ತರಾಗ ಬಲ್ಲಿರಿ? ನಾಳೆ ಈ ಪ್ರಪಂಚವೇ ಸ್ವರ್ಗವಾದರೆ ಇದನ್ನು ತೆಗೆದುಕೊಂಡು ಬೇರೆ ಏನನ್ನಾದರೂ ಕೊಡಿ'' ಎಂದು ಕೇಳುತ್ತೇವೆ.</p>
		<p>ಮಾನವನ ಅನಂತಾತ್ಮವು, ಅನಂತವಲ್ಲದೆ ಬೇರೆ ಯಾವುದರಿಂದಲೂ ತೃಪ್ತವಾಗ ಲಾರದು. ಅನಂತ ಆಸೆಗಳು ಅನಂತ ಜ್ಞಾನದಿಂದ ಮಾತ್ರ ತೃಪ್ತವಾಗಬಲ್ಲವು. ಬೇರೆ ಯಾವುದರಿಂದಲೂ ಅಲ್ಲ. ಜಗತ್ತುಗಳು ಬಂದು ಹೋಗುತ್ತವೆ. ಆದರಿಂದೇನು ? ಆತ್ಮ ಇರುವುದು, ಅದು ಯಾವಾಗಲೂ ವಿಕಾಸವಾಗುತ್ತಿರುವುದು. ಜಗತ್ತುಗಳು ಆತ್ಮನಲ್ಲಿಗೆ ಬರಬೇಕಾಗಿವೆ. ಹನಿಗಳು ಸಾಗರದಲ್ಲಿ ಹೇಗೆ ಮಾಯವಾಗಿ ಹೋಗುವುವೋ ಹಾಗೆ ಜಗತ್ತುಗಳು ಆತ್ಮನಲ್ಲಿ ಮಾಯವಾಗಿ ಹೋಗುವುವು. ಈ ಜಗತ್ತೇ ಹೇಗೆ ಆತ್ಮನಿಗೆ ಗುರಿಯಾಗಬಲ್ಲದು? ನಮಗೆ ವ್ಯವಹಾರ ಜ್ಞಾನವಿದ್ದರೆ ಈ ಜಗತ್ತಿನಲ್ಲಿ ನಾವು ತೃಪ್ತರಾಗಲಾರೆವು. ಎಲ್ಲಾ ಕಾಲದ ಎಲ್ಲಾ ದೇಶದ ಕವಿಗಳೂ, ಇದೇ ಸರ್ವಸ್ವ, ಇದರಲ್ಲೇ ತೃಪ್ತರಾಗಿ ಎಂದು ಸಾರಿದ್ದರೂ ನಾವು ತೃಪ್ತರಾಗಲಾರೆವು. ಇದುವರೆಗೆ ಯಾರೂ ತೃಪ್ತರಾಗಿಲ್ಲ. ಲಕ್ಷಾಂತರ ದೇವದೂತರು 'ನೀವು ಈಗಿರುವ ಸ್ಥಿತಿಯಲ್ಲಿ ತೃಪ್ತರಾಗಿ” ಎಂದು ಹೇಳಿದ್ದರೂ, ಕವಿಗಳು ಈ ವಿಷಯವಾಗಿ ಹಾಡಿದ್ದರೂ, ನಾವಂತೂ ತೃಪ್ತರಾಗುವುದಿಲ್ಲ. ತೆಪ್ಪಗಿರು, ಇರುವುದರಲ್ಲಿ ತೃಪ್ತನಾಗು ಎಂದು ನಮಗೆ ನಾವೇ ಎಷ್ಟೋ ವೇಳೆ ಹೇಳಿಕೊಂಡಿರುವೆವು. ಆದರೂ ನಾವು ತೃಪ್ತರಾಗಿಲ್ಲ. ಇದು ವಿಧಾತನ ಇಚ್ಛೆ. ನನ್ನ ಆತ್ಮವನ್ನು ತೃಪ್ತಿಪಡಿಸುವಂತಹುದು ಈ ಲೋಕದಲ್ಲಿ ಇಲ್ಲ, ಮೇಲಿರುವ ಸ್ವರ್ಗದಲ್ಲಿಯೂ ಇಲ್ಲ, ಕೆಳಗಿನ ಪಾತಾಳ ಲೋಕದಲ್ಲಿಯೂ ಇಲ್ಲ. ನನ್ನ ಜೀವನ ಆಸೆಯ ಎದುರಿಗೆ ತಾರೆ ನಿಹಾರಿಕೆಗಳು ಜಗತ್ತುಗಳು, ಸ್ವರ್ಗಮರ್ತ</p>
		<p>ಲೋಕಗಳು, ಇಡೀ ವಿಶ್ವವೇ ಒಂದು ಭಯಂಕರವಾದ ರೋಗದಂತೆ. ಅದಕ್ಕಿಂತ ಹೆಚ್ಚೇನೂ ಇಲ್ಲ. ಇದೇ ಅರ್ಥ. ಈ ಜಗತ್ತಿನ ಎಲ್ಲವೂ ದುಃಖಮಯ, ನೀವು ಅದರ ಅಂತರಾರ್ಥವನ್ನು ತಿಳಿದುಕೊಂಡಾಗ ಮಾತ್ರ, ಅದರ ಉದ್ದೇಶವನ್ನು ಅರಿತಾಗ ಮಾತ್ರ ಅದು ಹಾಗಲ್ಲ. ಜಗತ್ತಿನಲ್ಲಿರುವ ಪ್ರತಿಯೊಂದು ಕಣವೂ ಪ್ರಕೃತಿಯಲ್ಲಿ ಸ್ವಾತಂತ್ರ್ಯಕ್ಕಾಗಿ ಕ್ರಂದಿಸುತ್ತಿದೆ.</p>
		<p>ಹಾಗಾದರೆ ಅನುಷ್ಠಾನ ಧರ್ಮ ಯಾವುದು ? ಅದೇ, ಸ್ವಾತಂತ್ರ್ಯದ ಸ್ಥಿತಿಗೆ ಹೋಗುವುದು, ಮುಕ್ತರಾಗುವುದು. ಈ ಜಗತ್ತು ಆ ಗುರಿಯೆಡೆಗೆ ಹೋಗಲು ನಮಗೆ ಸಹಾಯಮಾಡಿದರೆ ಒಳ್ಳೆಯದು. ಅದಲ್ಲದೆ, ಆಗಲೆ ನಮಗೆ ಇರುವ ಸಾವಿರಾರು ಬಂಧನಗಳಿಗೆ ಮತ್ತೊಂದನ್ನು ಸೇರಿಸಿದರೆ ಅದು ಪಾಪಮಯವಾಗುವುದು. ಆಸ್ತಿ, ಪಾಂಡಿತ್ಯ, ಸೌಂದರ್ಯ ಮತ್ತೆ ಉಳಿದವುಗಳೆಲ್ಲ ಆ ಗುರಿಯೆಡೆಗೆ ಹೋಗಲು ನಮಗೆ ಸಹಾಯಮಾಡಿದರೆ ಒಳ್ಳೆಯದು. ಆಗ ಅವಕ್ಕೆ ವ್ಯಾವಹಾರಿಕ ಬೆಲೆ ಇದೆ. ನಮ್ಮನ್ನು ಆ ಸ್ವಾತಂತ್ರ್ಯದೆಡೆಗೆ ಯಾವಾಗ ಕರೆದೊಯುವುದಿಲ್ಲವೋ ಅವು ನಿಜವಾಗಿಯೂ ಅಪಾಯಕಾರಿ. ಹಾಗಾದರೆ ನಿಜವಾದ ವ್ಯಾವಹಾರಿಕ ಧರ್ಮ ಯಾವುದು? ಈ ಜಗತ್ತು ಮತ್ತು ಮುಂದೆ ಬರುವ ಜಗತ್ತನ್ನು ಮುಕ್ತಿಯನ್ನು ಪಡೆಯುವುದಕ್ಕಾಗಿ ಉಪಯೋಗಿಸಿಕೊಳ್ಳುವುದು. ಈ ಜಗತ್ತಿನಲ್ಲಿ ಪ್ರತಿಯೊಂದು ಭೋಗವನ್ನೂ, ಒಂದು ಹನಿ ಸುಖವನ್ನೂ, ನಮ್ಮ ಅನಂತ ಹೃದಯ ಮತ್ತು ಮನಸ್ಸನ್ನು ವಯಮಾಡಿ ಪಡೆದುಕೊಂಡಿರುವೆವು.</p>
		<p>ಈ ಜಗತ್ತಿನಲ್ಲಿರುವ ಒಟ್ಟು ಸುಖದುಃಖಗಳ ಮೊತ್ತವನ್ನು ನೋಡಿ, ಇದು ಬದಲಾಯಿಸಿದೆಯೆ? ಸಾವಿರಾರು ವರುಷಗಳವರೆಗೆ ಈ ಜಗತ್ತನ್ನು ತಮ್ಮ ಗುರಿಯನ್ನಾಗಿ ಮಾಡಿಕೊಂಡ ಧರ್ಮಗಳು ಬೇಕಾದಷ್ಟು ಇದಕ್ಕಾಗಿ ದುಡಿದಿವೆ. ಈ ಸಲ ಈ ಸಮಸ್ಯೆ ಪರಿಹಾರವಾಗುವುದೆಂದು ಜಗತ್ತು ಪ್ರತಿ ಸಲವೂ ಭಾವಿಸಿತ್ತು. ಸಮಸ್ಯೆ ಯಾವಾಗಲೂ ಒಂದೇ ಹೆಚ್ಚು ಎಂದರೆ ಅದು ತನ್ನ ರೂಪವನ್ನು ಬದಲಾಯಿಸುವುದು. ಹತ್ತಾರು ಸಹಸ್ರ ಅಂಗಡಿಗಳನ್ನು ಪಡೆಯಲು ಶ್ರಮಿಸಿ ನರಗಳ ದೌರ್ಬಲ್ಯವನ್ನೂ ಕ್ಷಯರೋಗವನ್ನೋ ಪ್ರತಿಫಲವಾಗಿ ಪಡೆಯುತ್ತಿದೆ. ಇದು ಹಳೆಯ ವಾತರೋಗದಂತೆ. ಅದನ್ನು ಒಂದು ಸ್ಥಳದಿಂದ ಓಡಿಸಿದರೆ ಅದು ಮತ್ತೊಂದು ಸ್ಥಳಕ್ಕೆ ಓಡುವುದು. ನೂರು ವರುಷಗಳ ಹಿಂದೆ ಮನುಷ್ಯ ಕಾಲು ನಡಿಗೆಯಲ್ಲಿ ಹೋಗುತ್ತಿದ್ದ. ಅಥವಾ ಕುದುರೆಗಳನ್ನು ಕೊಳ್ಳುತ್ತಿದ್ದ. ಈಗ ಅವನು ರೈಲಿನಲ್ಲಿ ಹೋಗುತ್ತಿರುವೆ ಎಂದು ಆನಂದಿಸುವನು. ಆದರೆ ಅವನು ದುಃಖಿ. ಏಕೆಂದರೆ ಅವನು ಹೆಚ್ಚು ಕೆಲಸ ಮಾಡಿ ಹೆಚ್ಚು ಹಣವನ್ನು ಸಂಪಾದಿಸಬೇಕಾಗಿದೆ. ಶ್ರಮವನ್ನು ಕಡಿಮೆ ಮಾಡುವ ಪ್ರತಿಯೊಂದು ಯಂತ್ರವೂ ಶ್ರಮಜೀವಿಗಳ ಮೇಲೆ ಹೆಚ್ಚು ಕಷ್ಟವನ್ನು ಹೊರಿಸುವುದು.</p>
		<p>ಈ ಪ್ರಪಂಚವನ್ನು ಪ್ರಕೃತಿ ಎಂದು ಕರೆಯಿರಿ. ಅದಕ್ಕೆ ಒಂದು ಮಿತಿ ಇರಬೇಕು. ಅದು ಅನಂತವಾಗಲಾರದು. ನಿರಪೇಕ್ಷವು ಪ್ರಕೃತಿಯಾಗಬೇಕಾದರೆ ದೇಶ ಕಾಲ ನಿಮಿತ್ತಕ್ಕೆ ಒಳಗಾಗಬೇಕು. ನಮ್ಮಲ್ಲಿರುವ ಶಕ್ತಿ ಮಿತವಾಗಿರುವುದು. ನೀವು ಅದನ್ನು ಒಂದು ಕಡೆ</p>
		<p>ಖರ್ಚುಮಾಡಿದರೆ, ಇನ್ನೊಂದು ಕಡೆ ಖರ್ಚುಮಾಡುವುದಕ್ಕೆ ಉಳಿಯುವುದಿಲ್ಲ. ಒಟ್ಟು ಮೊತ್ತವು ಯಾವಾಗಲೂ ಒಂದೇ ಸಮನಾಗಿರುವುದು. ಎಲ್ಲಿ ಒಂದು ಅಲೆ ಇರುವುದೋ ಅದರ ಹಿಂದೆ ಒಂದು ಬೀಳು ಇರಬೇಕಾಗುವುದು. ಒಂದು ದೇಶ ಶ್ರೀಮಂತವಾದರೆ ಮತ್ತೊಂದು ದರಿದ್ರವಾಗಬೇಕು. ಪಾಪಪುಣ್ಯಗಳು ಸಮಾನವಾಗಿವೆ. ಯಾರು ಅಲೆಯ ಮೇಲೆ ಇರುವನೋ ಅವನು ಎಲ್ಲಾ ಚೆನ್ನಾಗಿರುವುದು ಎಂದು ಭಾವಿಸುವನು. ಕೆಳಗೆ ಇರುವವನು ಪ್ರಪಂಚವೆಲ್ಲಾ ಪಾಪಮಯ ಎಂದು ಭಾವಿಸುವನು. ಆದರೆ ಯಾರು ಸಾಕ್ಷಿಯಂತೆ ನಿಂತು ನೋಡುತ್ತಿರುವನೊ ಅವನು ಭಗವಂತನ ಲೀಲೆ ಸಾಗುತ್ತಿರುವುದನ್ನು ನೋಡುವನು. ಕೆಲವರು ಅಳುವರು, ಕೆಲವರು ನಗುವರು. ಈಗ ಅಳುವವರು ನಂತರ ನಗುವರು. ನಾವು ಇದಕ್ಕೆ ಏನು ಮಾಡಬೇಕು ? ಅದಕ್ಕೆ ಏನನ್ನೂ ಮಾಡುವುದಕ್ಕೆ ಆಗುವುದಿಲ್ಲ ಎಂಬುದು ನಮಗೆ ಗೊತ್ತಿದೆ.</p>
		<p>ನಾವು ಒಳ್ಳೆಯದನ್ನು ಮಾಡಬೇಕೆಂದು ನಮ್ಮಲ್ಲಿ ಯಾರು ಅದನ್ನು ಮಾಡುತ್ತಿರುವರು ? ಹೀಗೆ ಮಾಡುವವರು ಎಷ್ಟು ವಿರಳ ! ಅವರನ್ನು ಕೈಬೆರಳುಗಳಿಂದ ಎಣಿಸಬಹುದು. ಉಳಿದವರು ಒಳ್ಳೆಯದನ್ನು ಮಾಡುವರು. ಅವರು ಬಲಾತ್ಕಾರಕ್ಕೆ ಒಳಗಾಗಿ ಹಾಗೆ ಮಾಡುವರು.... ನಾವು ಹಾಗೆ ಮಾಡದೆ ವಿಧಿಯೇ ಇಲ್ಲ. ಅಲ್ಲಿ ಇಲ್ಲಿ ಬಿದ್ದು ಒದ್ದಾಡಿ ನಾವು ಮುಂದೆ ಸಾಗುತ್ತೇವೆ. ನಾವಿನ್ನು ಏನು ಮಾಡಬಲ್ಲೆವು? ಈ ವಿಶ್ವ ಹೀಗೆಯೇ ಇರುವುದು. ನಮ್ಮ ಭೂಮಿ ಹೀಗೆಯೇ ಇರುವುದು. ಅದು ನೀಲಿಯಿಂದ ಕಂದುಬಣ್ಣಕ್ಕೆ ಬರುತ್ತದೆ, ಕಂದು ಬಣ್ಣದಿಂದ ನೀಲಿ ಬಣ್ಣಕ್ಕೆ ಹೋಗುತ್ತದೆ. ಒಂದು ಭಾಷೆಯನ್ನು ಮತ್ತೊಂದು ಭಾಷೆಗೆ ಪರಿವರ್ತಿಸಿದಂತೆ ಇದೆ. ಒಂದು ಬಗೆಯ ನ್ಯೂನತೆಗಳು ಬೇರೊಂದು ಬಗೆಯ ನ್ಯೂನತೆಗಳಾಗುವುವು. ಈ ಪ್ರಪಂಚದಲ್ಲಿ ಆಗುತ್ತಿರುವುದೇ ಹೀಗೆ. ಒಂದು ಆರು, ಮತ್ತೊಂದು ಅರ್ಧ ಡಜನ್. ಅಮೆರಿಕದ ಇಂಡಿಯನ್ನನು ನಿಮ್ಮಂತೆ ತತ್ತ್ವಶಾಸ್ತ್ರದ ಮೇಲೆ ಉಪನ್ಯಾಸವನ್ನು ಕೇಳಲಾರನು. ಆದರೆ ಅವನು ತಾನು ತಿಂದದ್ದನ್ನು ಚೆನ್ನಾಗಿ ಅರಗಿಸಿಕೊಳ್ಳುವನು. ನೀವು ಅವನಿಗೆ ಎಷ್ಟು ಗಾಯ ಮಾಡಿದರೂ ಬಹಳ ಬೇಗ ಚೇತರಿಸಿಕೊಳ್ಳುತ್ತಾನೆ. ನಮಗೆ ನಿಮಗೆ ಸ್ವಲ್ಪ ಗಾಯವಾದರೂ ನಾವು ಆರು ತಿಂಗಳು ಆಸ್ಪತ್ರೆಯಲ್ಲಿರ ಬೇಕಾಗುವುದು.</p>
		<p>ಜೀವವು ಕೆಳಮಟ್ಟದಲ್ಲಿ ಇದ್ದಷ್ಟೂ ಇಂದ್ರಿಯಗಳಲ್ಲಿ ಅದರ ಸುಖ ಜಾಸ್ತಿ. ತುಂಬಾ ಕ್ಷುದ್ರಪ್ರಾಣಿಯ ಸ್ಪರ್ಶೇಂದ್ರಿಯವನ್ನು ನೋಡಿ, ಅದು ಎಲ್ಲವನ್ನೂ ಸ್ಪರ್ಶದಿಂದಲೇ ಅರಿಯುವುದು. ನೀವು ಮನುಷ್ಯನ ಕ್ಷೇತ್ರಕ್ಕೆ ಬಂದರೆ, ಅವನು ವಿಕಾಸದ ಏಣಿಯಲ್ಲಿ ಎಷ್ಟು ಕೆಳಗಿರುವನೋ ಅಷ್ಟೂ ಇಂದ್ರಿಯಗಳ ಅಧೀನಕ್ಕೆ ಹೆಚ್ಚು ಬದ್ದನು. ಮೇಲಮೇಲಕ್ಕೆ ಹೋದಂತೆ ಅವನಿಗೆ ಇಂದ್ರಿಯಗಳ ಮೇಲಿನ ಲಾಲಸೆ ಕಡಿಮೆಯಾಗುತ್ತಾ ಬರುವುದು. ನಾಯಿ ಊಟಮಾಡಬಲ್ಲದು. ಆದರೆ ತತ್ತ್ವಶಾಸ್ತ್ರವನ್ನು ಕುರಿತು ಆಲೋಚಿಸಿ ಆನಂದವನ್ನು ಪಡೆಯಲಾರದು. ನೀವು ಬುದ್ಧಿಯ ಮೂಲಕ ಯಾವ ಆನಂದವನ್ನು ಪಡೆಯುವಿರೋ ಅದನ್ನು ನಾಯಿ ಪಡೆಯಲಾರದು. ಇಂದ್ರಿಯಗಳ ಸುಖ ಹೆಚ್ಚು. ಅದಕ್ಕಿಂತ ಹೆಚ್ಚು ಬುದ್ಧಿಯ ಮೂಲಕ ಬರುವುದು. ನೀವು ಪ್ಯಾರಿಸ್ಸಿನಲ್ಲಿ ಐವತ್ತು ಬಗೆಯ</p>
		<p>ಸೊಗಸಾದ ಊಟವನ್ನು ಮಾಡಿದರೆ ಅದೊಂದು ನಿಜವಾದ ಸುಖವೇ. ಆದರೆ ದೂರದರ್ಶಕ ಯಂತ್ರದ ಮೂಲಕ ನಕ್ಷತ್ರಗಳನ್ನು ನೋಡುತ್ತಿರುವಾಗ, ಹೇಗೆ ಪ್ರಪಂಚ ಸೃಷ್ಟಿಯಾಗುತ್ತಿದೆ ಎಂಬುದನ್ನು ನೋಡಿದಾಗ, ಅದರಿಂದ ಆಗುವ ಸುಖವನ್ನು ಊಹಿಸಿನೋಡಿ. ಅದು ಊಟಕ್ಕಿಂತ ಮೇಲಿರಬೇಕು. ಏಕೆಂದರೆ ಅದನ್ನು ನೋಡುತ್ತಿರುವಾಗ ಊಟವನ್ನೂ ಮರೆಯುವಿರಿ. ಅದು ಇಂದ್ರಿಯ ಸುಖಕ್ಕಿಂತ ಮೇಲಿನ ಮಟ್ಟದಲ್ಲಿರಬೇಕು. ಆಗ ಹೆಂಡತಿ ಗಂಡ ಮಕ್ಕಳು ಎಲ್ಲವನ್ನೂ ಮರೆಯುವಿರಿ. ಇಂದ್ರಿಯ ಪ್ರಪಂಚಕ್ಕೆ ಸೇರಿರುವುದನ್ನೆಲ್ಲಾ ಮರೆಯುವಿರಿ. ಇದೇ ಬುದ್ದಿಯಿಂದ ಬರುವ ಆನಂದ. ಇದು ಇಂದ್ರಿಯ ಸುಖಕ್ಕಿಂತ ಮೇಲಿನದು ಎಂದು ಊಹಿಸುವುದು ಸರ್ವ ಸಾಮಾನ್ಯವಾಗಿದೆ. ನೀವು ಯಾವಾಗಲೂ ಉತ್ತಮ ಸುಖಕ್ಕಾಗಿ ಕಡಿಮೆಯ ಸುಖವನ್ನು ಮರೆಯುವಿರಿ. ಇದೇ ಅನುಷ್ಠಾನ ಧರ್ಮ - ತ್ಯಾಗಮಾಡುವುದು ಸ್ವಾತಂತ್ರ್ಯವನ್ನು ಪಡೆಯುವುದು ಮತ್ತು ಬಂಧನವನ್ನು ತ್ಯಜಿಸುವುದು.</p>
		<p>ಕೆಳಗಿನದನ್ನು ತ್ಯಜಿಸಿದರೆ ಮೇಲಿನದು ದೊರಕುವುದು. ಸಮಾಜದ ತಳಹದಿ ಯಾವುದು ? ನೀತಿ, ನಿಯಮ, ಶಾಸನಗಳು, ಇದು, ಮತ್ತೊಬ್ಬರ ಆಸ್ತಿಯನ್ನು ದೋಚುವುದನ್ನು ತ್ಯಜಿಸಿ, ಮತ್ತೊಬ್ಬರನ್ನು ಹಿಂಸಿಸುವುದನ್ನು ತ್ಯಜಿಸಿ, ದುರ್ಬಲರನ್ನು ಪೀಡಿಸುವುದನ್ನು ತ್ಯಜಿಸಿ, ಸುಳ್ಳು ಹೇಳಿ ಇತರರನ್ನು ಮೋಸಗೊಳಿಸುವುದರಿಂದ ಬರುವ ಆನಂದವನ್ನು ತ್ಯಜಿಸಿರಿ ಎಂದು ಹೇಳುವುದು. ಸಮಾಜದ ತಳಹದಿ ನೀತಿಯಲ್ಲವೆ? ಮದುವೆ ಎಂದರೆ ಏನು? ವ್ಯಭಿಚಾರವನ್ನು ತ್ಯಜಿಸುವುದು ತಾನೇ. ಕಾಡು ಜನರು ಮದುವೆಯಾಗುವುದಿಲ್ಲ. ಮನುಷ್ಯ ತ್ಯಾಗ ಮಾಡುವುದರಿಂದ ಮದುವೆಯಾಗುವನು. ತ್ಯಾಗ ಮಾಡು, ತ್ಯಾಗ ಮಾಡು ! ತ್ಯಾಗ, ಬರೀ ಬಿಡುವುದು, ಶೂನ್ಯಕ್ಕಾಗಿ ಅಲ್ಲ. ಏನನ್ನೂ ಪಡೆಯದೆ ಬಿಡುವುದಲ್ಲ. ಮೇಲಿನದನ್ನು ಪಡೆಯವುದಕ್ಕೆ ಕೆಳಗಿನದನ್ನು ಬಿಡುವುದು. ಆದರೆ ಇದನ್ನು ಯಾರು ಮಾಡಬಲ್ಲರು? ಮೇಲಿನದು ಸಿಕ್ಕುವ ತನಕ ನೀವು ಇದನ್ನು ಬಿಡಲಾರಿರಿ. ನೀವು ಮಾತನಾಡಬಹುದು, ಸಾಧನೆಮಾಡಬಹುದು. ನೀವು ಮತ್ತೆ ಏನನ್ನೂ ಮಾಡಲು ಯತ್ನಿಸಬಹುದು. ಮೇಲಿನದು ಬಂದರೆ ತ್ಯಾಗ ಸ್ವಾಭಾವಿಕವಾಗಿ ಬರುವುದು. ಆಗ ಕೆಳಗಿನದು ತನಗೆ ತಾನೆ ಬಿಟ್ಟು ಹೋಗುವುದು.</p>
		<p>- ಇದೇ ಅನುಷ್ಠಾನ ಧರ್ಮ. ಅಲ್ಲದೆ ಬೇರೇನು ? ರಸ್ತೆ ಗುಡಿಸುವುದು, ಆಸ್ಪತ್ರೆಗಳನ್ನು ಕಟ್ಟಿಸುವುದೆ? ಇವೆಲ್ಲಾ ತ್ಯಾಗಕ್ಕೆ ನಮಗೆ ಸಹಾಯಮಾಡಿದರೆ ಮಾತ್ರ ಒಳ್ಳೆಯದು. ತ್ಯಾಗಕ್ಕೆ ಒಂದು ಕೊನೆಯಿಲ್ಲ. ಅದಕ್ಕೆ ಒಂದು ಮಿತಿಯನ್ನು ಕಲ್ಪಿಸಲು ಯತ್ನಿಸುವವರು ಇಷ್ಟು ದೂರ ಹೋಗಿ-ಇನ್ನು ಮುಂದೆ ಹೋಗಬೇಡಿ ಎನ್ನುವರು. ಇದೇ ಬಂದಿರುವ ತೊಂದರೆ. ಆದರೆ ಈ ತ್ಯಾಗಕ್ಕೆ ಒಂದು ಪರಿಮಿತಿ ಇಲ್ಲ.</p>
		<p>- ದೇವರಿರುವ ಎಡೆ ಬೇರೇನೂ ಇಲ್ಲ. ಎಲ್ಲಿ ಪ್ರಪಂಚ ಇರುವುದೊ ಅಲ್ಲಿ ದೇವರಿಲ್ಲ. ಇವೆರಡೂ ಎಂದಿಗೂ ಒಟ್ಟಿಗೆ ಸೇರಲಾರವು, ಕತ್ತಲೆ ಬೆಳಕಿನಂತೆ. ಕೈಸ್ತರ ಧರ್ಮ ಮತ್ತು ಕ್ರಿಸ್ತನ ಜೀವನದಿಂದ ನಾನು ಕಲಿತಿರುವುದು ಇದು. ಇದು ಬೌದ್ಧ ಧರ್ಮವಲ್ಲವೆ ? ಇದು ಹಿಂದೂಧರ್ಮವಲ್ಲವೆ ? ಇದು ಮಹಮ್ಮದೀಯ ಧರ್ಮವಲ್ಲವೆ? ಎಲ್ಲಾ ಗುರುಗಳೂ ಮಹಾತ್ಮರೂ ಮಾಡಿದ ಬೋಧನೆ ಇದೇ ತಾನೆ?</p>
		<p>ನಾವು ತ್ಯಜಿಸಬೇಕಾಗಿರುವ ಜಗತ್ತು ಯಾವುದು ? ಅದು ಇಲ್ಲಿದೆ. ಅದನ್ನು ಯಾವಾಗಲೂ ನಾನು ಹೊತ್ತುಕೊಂಡು ಹೋಗುತ್ತಿರುವೆನು. ಅದೇ ನನ್ನ ದೇಹ. ಈ ದೇಹಕ್ಕಾಗಿ ನಾನು ಮತ್ತೊಬ್ಬನಿಗೆ ತೊಂದರೆ ಕೊಡುವೆನು; ಈ ದೇಹವನ್ನು ಚೆನ್ನಾಗಿಟ್ಟಿರಲು, ಇದಕ್ಕೆ ಸ್ವಲ್ಪ ಸುಖಕೊಡಲು, ಇತರರನ್ನು ಪೀಡಿಸುವೆನು. ಈ ದೇಹಕ್ಕಾಗಿಯೇ ನಾನು ಇತರರನ್ನು ಹಿಂಸಿಸುವುದು, ತಪ್ಪುಗಳನ್ನು ಮಾಡುವುದು.</p>
		<p>ಮಹಾತ್ಮರು ಕಾಲವಾಗಿರುವರು, ದುರ್ಬಲರೂ ಕಾಲವಾಗಿರುವರು, ದೇವತೆಗಳೂ ಕಾಲವಾಗಿರುವರು. ಸಾವು, ಸಾವು, ಎಲ್ಲೆಲ್ಲಿಯೂ ಸಾವಿನ ಲೀಲೆಯೆ. ಈ ಭೂಮಿ ಆದಿಯಿಲ್ಲದ ಭೂತಕಾಲದಿಂದ ಬಂದುದನ್ನೆಲ್ಲಾ ಸಮಾಧಿಮಾಡಿರುವ ಸ್ಮಶಾನ. ಆದರೂ ನಾವು ಈ ದೇಹಕ್ಕೆ ಅಂಟಿಕೊಂಡಿರುವೆವು. ನಾನು ಎಂದಿಗೂ ಸಾಯುವುದಿಲ್ಲ” ಎಂದು ಭಾವಿಸುವೆನು. ಈ ದೇಹ ಒಂದಲ್ಲ ಒಂದು ದಿನ ಸತ್ತು ಹೋಗುವುದು ಎಂದು ಅರಿತಿದ್ದರೂ ನಾವು ಅದರಲ್ಲಿ ಆಸಕ್ತರು. ಇದರಲ್ಲಿಯೂ ಒಂದು ಅರ್ಥವಿದೆ. ಒಂದು ದೃಷ್ಟಿಯಿಂದ ನಾವು ಸಾಯುವುದಿಲ್ಲ. ನಾವು ಮಾಡುವ ತಪ್ಪೆ ಅಮೃತವಾದ ಆತ್ಮವನ್ನು ಅಪ್ಪುವ ಬದಲು ದೇಹವನ್ನು ಅಪ್ಪಿಕೊಂಡಿರುವುದು,</p>
		<p>ನೀವೆಲ್ಲಾ ಜಡವಾದಿಗಳು, ಏಕೆಂದರೆ ನೀವು ಬರೀ ದೇಹ ಎಂದು ನಂಬುವಿರಿ. ಯಾರಾದರೂ ನನ್ನನ್ನು ಬಲವಾಗಿ ಗುದ್ದಿದರೆ ಅವನು ನನ್ನನ್ನು ಗುದ್ದಿದ ಎನ್ನುತ್ತೇನೆ. ಯಾರಾದರೂ ನನಗೆ ಹೊಡೆದರೆ ಅವನು ನನಗೆ ಹೊಡೆದ ಎನ್ನುತ್ತೇನೆ. ನಾನು ದೇಹ ಅಲ್ಲದೇ ಇದ್ದರೆ ಹೀಗೆ ಏತಕ್ಕೆ ಹೇಳುತ್ತಿದ್ದೆ ? ನಾನು ಒಂದು ಆತ್ಮ ಎಂದರೆ ಏನೂ ತಪ್ಪಾಗುತ್ತಿರಲಿಲ್ಲ. ನಾನೀಗ ದೇಹವಾಗಿರುವೆನು, ಭೌತಿಕವಾಗಿರುವೆನು. ಆದಕಾರಣವೇ ನನ್ನ ನಿಜವಾದ ಆತ್ಮನ ಸ್ಥಿತಿಗೆ ಹೋಗಬೇಕಾದರೆ ದೇಹ ಭಾವವನ್ನು ತ್ಯಜಿಸಬೇಕಾಗಿದೆ. ನಾನು ಆತ್ಮ, ಯಾವ ಆಯುಧವೂ ಅದನ್ನು ಭೇದಿಸಲಾರದು, ಯಾವ ಖಡ್ಗವೂ ಛೇದಿಸಲಾರದು. ಯಾವ ಬೆಂಕಿಯೂ ದಹಿಸಲಾರದು, ಯಾವ ಗಾಳಿಯೂ ಒಣಗಿಸಲಾರದು. ನಾನು ಅಜ, ಎಂದಿಗೂ ಸೃಷ್ಟಿಯಾದವನಲ್ಲ. ಅನಾದಿ ಅನಂತನು ನಾನು. ಜನನ ಮರಣಾತೀತನು ನಾನು. ಸರ್ವವ್ಯಾಪಿ ನಾನು, ಮಣ್ಣಿನ ಮುದ್ದೆಯಂತಿರುವ ಈ ದೇಹವೇ ನಾನು ಎಂಬುದರಿಂದಲೇ ಈ ದುಃಖವೆಲ್ಲ ಬಂದಿರುವುದು. ನಾನು ಪಂಚಭೂತಗಳೊಂದಿಗೆ ತಾದಾತ್ಮಭಾವವನ್ನು ಮಾಡಿಕೊಂಡು ಅದರ ಪರಿಣಾಮದಿಂದ ಪರಿತಪಿಸುತ್ತಿರುವೆನು.</p>
		<p>ಅನುಷ್ಠಾನ ಧರ್ಮ ಎಂದರೆ, ನಿಜವಾದ ನನ್ನ ಆತ್ಮದೊಂದಿಗೆ ನಾನು ಸೇರುವುದು. ಅನ್ಯಥಾ ಭಾವನೆಯನ್ನು ತ್ಯಜಿಸಿ. ನೀವು ಈ ಮಾರ್ಗದಲ್ಲಿ ಎಷ್ಟು ಮುಂದುವರಿ ದಿರುವಿರಿ? ನೀವು ಎರಡು ಸಾವಿರ ಆಸ್ಪತ್ರೆಗಳನ್ನು ಕಟ್ಟಿಸಿರಬಹುದು; ಐವತ್ತು ಸಾವಿರ ಮೈಲಿ ರಸ್ತೆಗಳನ್ನು ಮಾಡಿಸಿರಬಹುದು. ಆದರೂ ನೀವು ಆತ್ಮ ಎಂದು ಅರಿಯದೆ ಇದ್ದರೆ ಇದರಿಂದೆಲ್ಲಾ ಏನು ಪ್ರಯೋಜನ? ನೀವು ನಾಯಿಗಳಂತೆ ಸಾಯುತ್ತೀರಿ. ನಾಯಿಗಳು ಹೇಗಿವೆಯೋ ಹಾಗೆಯೇ ಇರುತ್ತೀರಿ. ನಾಯಿ ಬೊಗಳುತ್ತದೆ, ಒರಲುತ್ತದೆ. ಏಕೆಂದರೆ ಅದು ತಾನೊಂದು ದೇಹ ಎಂದು ಭಾವಿಸಿದೆ. ಅದು ನಾಶವಾಗುತ್ತದೆ.</p>
		<p>ಸಾವಿದೆ, ಶತಃಸಿದ್ಧವಾದ ಸಾವು ಎಲ್ಲೆಲ್ಲಿಯೂ ಇದೆ. ನೀರಿನಲ್ಲಿ, ಗಾಳಿಯಲ್ಲಿ, ಅರಮನೆಯಲ್ಲಿ, ಸೆರೆಮನೆಯಲ್ಲಿ, ಮೃತ್ಯು ಸರ್ವವ್ಯಾಪಿಯಾಗಿದೆ. ನಿಮ್ಮನ್ನು ಯಾವುದು ನಿರ್ಭಯರನ್ನಾಗಿ ಮಾಡುವುದು? ನೀವು ಏನಾಗಿರುವಿರೋ ಅದನ್ನು ಅರಿತಾಗ - ಅನಂತಾತ್ಮವು, ಜನನ ಮರಣಾತೀತ, ಅದನ್ನು ಯಾವ ಬೆಂಕಿಯೂ ಸುಡಲಾರದು, ಯಾವ ಶಸ್ತ್ರವೂ ಛೇದಿಸಲಾರದು, ಯಾವ ವಿಷವೂ ಕೋಲಾರದು - ಎಂದು ಅರಿತಾಗ ನೀವು ನಿರ್ಭಯರಾಗುತ್ತೀರಿ. ಬರೀ ಸಿದ್ದಾಂತಗಳಲ್ಲ, ಬರೀ ಪುಸ್ತಕಗಳನ್ನು ಓದುವುದಲ್ಲ, ಅರಗಿಳಿಯಂತೆ ಕಂಠಪಾಠ ಮಾಡುವುದಲ್ಲ. ನನ್ನ ಗುರುಗಳು, ಗಿಳಿಗೆ ರಾಮ ರಾಮ ಎಂದು ಕಲಿಸುವುದು ಒಳ್ಳೆಯದು, ಆದರೆ ಬೆಕ್ಕು ಅದರ ಕತ್ತನ್ನು ಹಿಡಿದಾಗ ತಾನು ಕಲಿತದ್ದನ್ನೆಲ್ಲಾ ಮರೆಯುವುದು, ಎಂದು ಹೇಳುತ್ತಿದ್ದರು. ನೀವು ಯಾವಾಗಲೂ ಪ್ರಾರ್ಥನೆ ಮಾಡುತ್ತಿರಬಹುದು, ಪ್ರಪಂಚದಲ್ಲಿರುವ ಶಾಸ್ತ್ರಗಳನ್ನೆಲ್ಲಾ ಓದಬಹುದು. ಇರುವ ದೇವರನ್ನೆಲ್ಲಾ ಪೂಜಿಸಬಹುದು. ಆದರೆ ಆತ್ಮನನ್ನು ಅರಿಯುವ ತನಕ ಮುಕ್ತಿ ಎಂಬುದಿಲ್ಲ. ಮಾತಲ್ಲ, ಸಿದ್ದಾಂತವಲ್ಲ, ವಿವಾದವಲ್ಲ, ಬೇಕಾಗಿರುವುದು ಸಾಕ್ಷಾತ್ಕಾರ. ನಾನು ಅದನ್ನೆ ಅನುಷ್ಠಾನ ಧರ್ಮ ಎನ್ನುವುದು.</p>
		<p>ಈ ಆತ್ಮನ ವಿಷಯವಾದ ಈ ಸತ್ಯವನ್ನು ನಾವು ಮೊದಲು ಕೇಳಬೇಕು. ಅದನ್ನು ಕೇಳಿದ ಮೇಲೆ ಅದನ್ನು ಮನನ ಮಾಡಬೇಕು. ಮನನ ಮಾಡಿದ ಮೇಲೆ ಅದನ್ನು ಧ್ಯಾನಿಸಬೇಕು. ಇನ್ನು ಮೇಲೆ ವಾದವಿವಾದಗಳನ್ನೆಲ್ಲಾ ಮರೆಯಬೇಕು. ನೀವು ಅನಂತಾತ್ಮರು ಎಂಬುದನ್ನು ಒಂದು ಸಲ ಸಾಕ್ಷಾತ್ಕಾರ ಮಾಡಿಕೊಳ್ಳಿ. ಅದು ನಿಜವಾದರೆ ನೀವು ದೇಹ ಎನ್ನುವುದಕ್ಕೆ ಅರ್ಥವಿಲ್ಲ. ನೀವು ಆತ್ಮ, ಅದನ್ನು ನೀವು ಸಾಕ್ಷಾತ್ಕಾರ ಮಾಡಿಕೊಳ್ಳಬೇಕಾಗಿದೆ. ಆತ್ಮ ಆತ್ಮನಂತೆ ತನ್ನನ್ನು ನೋಡಿಕೊಳ್ಳಬೇಕು. ಈಗ ಆತ್ಮ ತಾನು ದೇಹ ಎಂದು ಭಾವಿಸುತ್ತಿದೆ. ಅದು ನಿಲ್ಲಬೇಕು. ನೀವು ಅದನ್ನು ಸಾಕ್ಷಾತ್ಕಾರಮಾಡಿಕೊಂಡ ಒಡನೆಯೇ ನೀವು ಮುಕ್ತರು. <sup><a epub:type="noteref" href="999-aside.xhtml#id-001-42">*</a></sup> ನೀವು ಈ ಲೋಟವನ್ನು ನೋಡುತ್ತೀರಿ. ಇದೊಂದು ಭ್ರಾಂತಿ ಎಂಬುದು ನಿಮಗೆ ಗೊತ್ತಿದೆ. ಕೆಲವು ವೈಜ್ಞಾನಿಕರು ಇವೆಲ್ಲಾ ಕೇವಲ ಬೆಳಕು ಮತ್ತು ಸ್ಪಂದನ ಎಂದು ಹೇಳುತ್ತಾರೆ. ಆತ್ಮನನ್ನು ನೋಡುವುದು ಇದಕ್ಕಿಂತ ಹೆಚ್ಚು ಸತ್ಯವಾಗಿರಬೇಕು. ಅದೇ ನಿಜವಾದ ಅವಸ್ಥೆ ಆಗಬೇಕು. ಅದೊಂದೇ ನಿಜವಾದ ಗ್ರಹಿಕೆ ಆಗಬೇಕು, ಅದೊಂದೇ ನಿಜವಾದ ದರ್ಶನ ಆಗಬೇಕು. ನೀವು ನೋಡುವ ದೃಶ್ಯವೆಲ್ಲಾ ಬರೀ ಕನಸು. ನಿಮಗೆ ಅದು ಈಗ ಗೊತ್ತಿದೆ. ಹಿಂದಿನ ಕಾಲದ ಭಾವಸತ್ತಾವಾದಿಗಳು ಮಾತ್ರವಲ್ಲ, ಈಗಿನ ಕಾಲದ ವೈಜ್ಞಾನಿಕರು ಕೂಡ ಅಲ್ಲಿರುವುದು ಬೆಳಕು ಎಂದು ಹೇಳುತ್ತಾರೆ. ಸ್ಪಂದನದ ತಾರತಮ್ಯವೇ ವ್ಯತ್ಯಾಸಕ್ಕೆಲ್ಲ ಕಾರಣ ಎಂದು ಅವರು ಹೇಳುವರು.</p>
		<p>ನೀವು ದೇವರನ್ನು ನೋಡಬೇಕು. ಆತ್ಮನನ್ನು ಸಾಕ್ಷಾತ್ಕಾರ ಮಾಡಿಕೊಳ್ಳಬೇಕು. ಅದೇ ನಿಜವಾದ ಅನುಷ್ಠಾನ ಧರ್ಮ. ಕ್ರಿಸ್ತ ಏನನ್ನು ಬೋಧಿಸಿದನೊ ''ದೀನರು ಧನ್ಯರು. ಏಕೆಂದರೆ ಅವರೆ ಭಗವಂತನ ರಾಜ್ಯಕ್ಕೆ ಹೋಗುವವರು'' ಎಂಬುದನ್ನೆ ಅಲ್ಲವೆ ನೀವು ಅನುಷ್ಠಾನ ಧರ್ಮ ಎನ್ನುವುದು? ಇದೊಂದು ತಮಾಷೆಯೆ? ನೀವು ಆಲೋಚಿಸುತ್ತಿರುವ</p>
		<p>ಅನುಷ್ಠಾನ ಧರ್ಮ ಯಾವುದು? ದೇವರು ನಮ್ಮನ್ನು ರಕ್ಷಿಸಬೇಕು ! 'ಪರಿಶುದ್ಧಾತ್ಮರೇ ಧನ್ಯರು. ಅವರೇ ದೇವರನ್ನು ನೋಡಬಲ್ಲರು!” ಹೀಗೆಂದರೆ ರಸ್ತೆ ಗುಡಿಸುವುದು, ಆಸ್ಪತ್ರೆ ಕಟ್ಟಿಸುವುದು ಇವುಗಳೇನು? ಒಳ್ಳೆಯ ಕೆಲಸಗಳನ್ನು ನೀವು ಪರಿಶುದ್ಧವಾದ ಮನಸ್ಸಿನಿಂದ ಮಾಡಬೇಕು. ನೀವು ಒಬ್ಬ ಮನುಷ್ಯನಿಗೆ ಇಪ್ಪತ್ತು ಡಾಲರುಗಳನ್ನು ದಾನ ಕೊಟ್ಟು ಅನಂತರ ನಿಮ್ಮ ಹೆಸರು ಬರುವ ಎಲ್ಲಾ ಪತ್ರಿಕೆಗಳನ್ನೂ ಕೊಂಡುಕೊಳ್ಳುವುದಲ್ಲ. ಯಾರೂ ನಿಮಗೆ ಸಹಾಯ ಮಾಡಲಾರರು ಎಂಬುದನ್ನು ನಿಮ್ಮ ಶಾಸ್ತ್ರದಲ್ಲಿಯೇ ನೀವು ಓದುವುದಿಲ್ಲವೆ? ಬಡವರಲ್ಲಿ, ದುಃಖಿಗಳಲ್ಲಿ, ದುರ್ಬಲರಲ್ಲಿ ಸಾಕ್ಷಾತ್ ಭಗವಂತನೇ ಇರುವನು ಎಂದು ಅವನನ್ನು ಪೂಜಿಸಿ, ಅದನ್ನು ಮಾಡಿದ ಮೇಲೆ ಅದರಿಂದ ದೊರಕುವ ಪ್ರತಿಫಲ ಗೌಣ. ಯಾವುದೇ ಪ್ರತಿಫಲಾಪೇಕ್ಷೆ ಯಿಲ್ಲದೆ ಮಾಡಿದ ಕೆಲಸದಿಂದ ಜೀವನಿಗೆ ಶ್ರೇಯಸ್ಸಾಗುವುದು. ಸ್ವರ್ಗ ಸಿಕ್ಕುವುದು ಇಂತಹವರಿಗೆ. <sup><a epub:type="noteref" href="999-aside.xhtml#id-001-43">*</a></sup> ಭಗವಂತನ ಸಾಮ್ರಾಜ್ಯ ನಮ್ಮಲ್ಲಿಯೇ ಇದೆ. ಅವನು ಇಲ್ಲಿಯೇ ಇರುವನು. ಅವನೇ ಎಲ್ಲರ ಆತ್ಮ. ಅವನನ್ನು ನಿಮ್ಮ ಆತ್ಮನಲ್ಲಿಯೂ ನೋಡಿ. ಅದೇ ವ್ಯಾವಹಾರಿಕ ಧರ್ಮ, ಅದೇ ಮುಕ್ತಿ. ನಾವು ಎಷ್ಟರ ಮಟ್ಟಿಗೆ ಆ ಗುರಿಯ ಕಡೆಗೆ ಮುಂದುವರಿದಿರುವೆವು ಎಂಬುದನ್ನು ನಾವೇ ಕೇಳಿಕೊಳ್ಳೋಣ. ನಾವು ಎಷ್ಟು ಮಟ್ಟಿಗೆ ದೇಹಾರಾಧಕರು ಅಥವಾ ದೇವರನ್ನು ನಂಬುವವರಾಗಿದ್ದೇವೆ, ನಾವು ಎಷ್ಟರ ಮಟ್ಟಿಗೆ ಆತ್ಮನನ್ನು ನಂಬುತ್ತೇವೆ ಎಂಬುದನ್ನು ಕೇಳಿಕೊಳ್ಳೋಣ. ಅದೇ ನಿಜವಾದ ಸ್ವಾರ್ಥ ಶೂನ್ಯತೆ, ಮುಕ್ತಿ. ಅದೇ ನಿಜವಾದ ಪೂಜೆ. ಆತ್ಮ ಸಾಕ್ಷಾತ್ಕಾರವನ್ನು ಮಾಡಿಕೊಳ್ಳಿ. ನೀವು ಮಾಡಬೇಕಾದುದು ಇಷ್ಟೇ. ನೀವು ಅನಂತಾತ್ಮ ಎಂದು ನಿಮ್ಮನ್ನು ಅರಿತುಕೊಳ್ಳಿ. ಅದೇ ಅನುಷ್ಠಾನ ಧರ್ಮ. ಉಳಿದವುಗಳೆಲ್ಲ ಅವ್ಯವಹಾರಿಕ. ಏಕೆಂದರೆ ಉಳಿದವುಗಳೆಲ್ಲ ಮಾಯವಾಗುವುವು. ಆತ್ಮನೊಂದೇ ಎಂದಿಗೂ ಮಾಯವಾಗುವುದಿಲ್ಲ. ಅದು ನಿತ್ಯವಾದುದು. ಆಸ್ಪತ್ರೆಗಳು ಬಿದ್ದು ಹೋಗುವುವು. ರೈಲ್ವೆ ಕಂಬಿಗಳನ್ನು ಹಾಕಿದವರೆಲ್ಲ ಸತ್ತು ಹೋಗುವರು. ಈ ಜಗತ್ತು ಚೂರು ಚೂರಾಗಿ ಹೋಗುವುದು. ಸೂರ್ಯ ಕಣ್ಮರೆಯಾಗುವನು. ಆದರೆ ಆತ್ಮ ಎಂದೆಂದಿಗೂ ಇರುವುದು. <sup><a epub:type="noteref" href="999-aside.xhtml#id-001-44">*</a></sup> ಯಾವುದು ಮೇಲು? ನಾಶವಾಗುತ್ತಿರುವುದನ್ನು ಅರಸುವುದೋ, ನಾಶವಾಗದೆ ಇರುವುದನ್ನು ಅರಸುವುದೋ? ನಿಮ್ಮ ಶಕ್ತಿಯನ್ನೆಲ್ಲಾ ಖರ್ಚುಮಾಡಿ ಯಾವುದೋ ಪ್ರಾಪಂಚಿಕ ವಸ್ತುವನ್ನು ಪಡೆದುಕೊಳ್ಳುವಿರಿ. ಅದನ್ನು ಅನುಭವಿಸುವ ಹೊತ್ತಿಗೆ ಮೃತ್ಯು ಬರುವುದು. ನೀವು ಎಲ್ಲವನ್ನೂ ತ್ಯಜಿಸಬೇಕಾಗುವುದು. ಒಬ್ಬ ಚಕ್ರವರ್ತಿ ಎಲ್ಲರನ್ನೂ ಜಯಿಸಿದ್ದ. ಸಾಯುವ ಸಮಯ ಬಂದಾಗ ಕೊಪ್ಪರಿಗೆಯಲ್ಲಿಟ್ಟಿದ್ದ ಐಶ್ವರ್ಯಗಳನ್ನೆಲ್ಲಾ ತನ್ನ ಮುಂದೆ ತರುವಂತೆ ಹೇಳಿದ. ತಂದು ಅವನ್ನೆಲ್ಲಾ ಅವನ ಮುಂದೆ ಸುರಿದರು. ಆ ದೊಡ್ಡ ವಜ್ರವನ್ನು ನನ್ನ ಕೈಗೆ ಕೊಡಿ ಎಂದ. ಅದನ್ನು ಎದೆಯ ಮೇಲೆ ಇಟ್ಟು ಕೊಂಡು ಅಳತೊಡಗಿದನು. ಹೀಗೆ ಅಳುತ್ತಾ ಅಳುತ್ತಾ ನಾಯಿ ಸಾಯುವಂತೆಯೇ ಅವನೂ</p>
		<p>ಸತ್ಯ.</p>
		<p>ನಾನು ಬದುಕಿರುವೆ ಎಂದು ಮನುಷ್ಯ ಹೇಳುತ್ತಾನೆ. ಮೃತ್ಯುವಿನ ಅಂಜಿಕೆಯಿಂದ ಅವನು ದಾಸ್ಯಭಾವದಿಂದ ಜೀವನಕ್ಕೆ ಅಂಟಿಕೊಂಡಿರುವನು ಎಂಬುದು ಅವನಿಗೆ ಗೊತ್ತಿಲ್ಲ. ನಾನು ಅನುಭವಿಸುತ್ತಿರುವೆನು ಎಂದು ಅವನು ಹೇಳುತ್ತಾನೆ. ಪ್ರಕೃತಿ ಅವನನ್ನು ತನ್ನ ಬಲೆಗೆ ಹಾಕಿಕೊಂಡಿದೆ ಎಂಬುದು ಅವನಿಗೆ ಗೊತ್ತೇ ಇಲ್ಲ.</p>
		<p>- ಪ್ರಕೃತಿ ನಮ್ಮನ್ನೆಲ್ಲಾ ಅರೆಯುತ್ತಿದೆ. ನಿಮಗೆ ಸಿಕ್ಕುವ ಆಸೆ ಎಷ್ಟು ಕಡಿಮೆ ಎಂಬುದನ್ನು ಗಮನಿಸಿ, ಪ್ರಕೃತಿ ನಿಮ್ಮ ಮೂಲಕ ತನ್ನ ಕೆಲಸವನ್ನು ಸಾಧಿಸಿಕೊಂಡಿತು. ನೀವು ಸತ್ತರೆ ಇತರ ಗಿಡಗಳಿಗೆ ಅದು ಗೊಬ್ಬರವಾಗುವುದು. ಆದರೆ ನಾವು ಯಾವಾಗಲೂ ಅದರಿಂದ ಸುಖವನ್ನು ಪಡೆಯುವೆವು ಎಂದು ಹೇಳಿಕೊಳ್ಳುತ್ತೇವೆ. ಚಕ್ರ ಹೀಗೆ ಉರುಳುತ್ತಿದೆ.</p>
		<p>ಆತ್ಮನನ್ನು ಆತ್ಮನಂತೆ ಅರಿಯುವುದೇ ಅನುಷ್ಠಾನ ಧರ್ಮ. ಈ ಆದರ್ಶದೆಡೆಗೆ ಹೋಗುವುದಕ್ಕೆ ನಮಗೆ ಸಹಾಯ ಮಾಡುವುದೆಲ್ಲ ಒಳ್ಳೆಯದೆ. ಈ ಸಾಕ್ಷಾತ್ಕಾರವನ್ನು ತ್ಯಾಗದಿಂದ ಪಡೆಯಬೇಕಾಗಿದೆ, ಧ್ಯಾನದಿಂದ ಪಡೆಯಬೇಕಾಗಿದೆ. ಇಂದ್ರಿಯಗಳನ್ನೆಲ್ಲಾ ತ್ಯಜಿಸಬೇಕು, ನಮ್ಮನ್ನು ಭೌತವಸ್ತುಗಳಿಗೆ ಬಿಗಿದಿರುವ ಶೃಂಖಲೆಗಳನ್ನೆಲ್ಲಾ ತುಂಡರಿಸಬೇಕು. ನಮಗೆ ಈ ಪ್ರಪಂಚದ ಸುಖಬೇಕಾಗಿಲ್ಲ, ಇಂದ್ರಿಯ ಸುಖ ಬೇಕಾಗಿಲ್ಲ, ಇದಕ್ಕಿಂತ ಮೇಲಿರುವುದು ಬೇಕು. ಅದೇ ತ್ಯಾಗ. ಅನಂತರ ಧ್ಯಾನದ ಶಕ್ತಿಯ ಸಹಾಯದಿಂದ ಆಗಲೆ ಇರುವ ಅಜ್ಞಾನದ ಕರ್ಮಫಲದಿಂದ ಪಾರಾಗಿ,</p>
		<p>ಪ್ರಕೃತಿ ಹೇಳಿದಂತೆ ನಾವು ಕೇಳುತ್ತಿರುವೆವು. ಹೊರಗೆ ಏನಾದರೂ ಶಬ್ದವಾದರೆ ನಾನು ಅದನ್ನು ಕೇಳಬೇಕು. ಹೊರಗೆ ಏನಾದರೂ ಆಗುತ್ತಿದ್ದರೆ ನಾನು ಅದನ್ನು ನೋಡಬೇಕು, ಕಪಿಗಳಂತೆ ಇರುವೆವು ನಾವು. ನಮ್ಮಲ್ಲಿ ಪ್ರತಿಯೊಬ್ಬರೂ ಎರಡು ಸಾವಿರ ಕೋತಿಗಳು ಏಕಸ್ಥಳದಲ್ಲಿರುವಂತೆ ಇರುವೆವು. ಕೋತಿಗಳು ಅತಿ ವಿಚಿತ್ರ ಪ್ರಾಣಿಗಳು. ಆದಕಾರಣ ನಮಗೆ ಬೇರೆ ಮಾರ್ಗವೇ ಇಲ್ಲ. ಸುಖವನ್ನು ಅನು ಭವಿಸುತ್ತಿರುವೆ ಎನ್ನುವೆವು. ಈ ಭಾಷೆ ಅತಿ ವಿಚಿತ್ರವಾದುದು. ನಾವು ಪ್ರಪಂಚವನ್ನು ಅನುಭವಿಸುತ್ತಿರುವೆವು ! ಅದನ್ನು ಅನುಭವಿಸದೆ ಬೇರೆ ದಾರಿಯೇ ಇಲ್ಲ. ಪ್ರಕೃತಿ ನಾವು ಹಾಗೆ ಮಾಡುವಂತೆ ಆಜ್ಞಾಪಿಸುವುದು. ಯಾವುದೋ ಒಂದು ಮಂಜುಳವಾದ ಧ್ವನಿ ಬರುವುದು. ನಾನು ಅದನ್ನು ಕೇಳುತ್ತಿರುವೆನು. ಬೇಕಾದರೆ ಅದನ್ನು ಕೇಳುವುದಕ್ಕೆ, ಬೇಡವಾದರೆ ಅದನ್ನು ಬಿಡುವುದಕ್ಕೆ ನನಗೆ ಸ್ವಾತಂತ್ರ್ಯವಿರುವುದೇನು? ಪ್ರಕೃತಿ ದುಃಖದ ಆಳಕ್ಕೆ ಹೋಗು ಎನ್ನುವುದು. ನಾನು ತಕ್ಷಣ ದುಃಖಕ್ಕೆ ಒಳಗಾಗುವೆನು. ನಾವು ಇಂದ್ರಿಯಸುಖ ಮತ್ತು ಐಶ್ವರ್ಯಗಳನ್ನು ಕುರಿತು ಮಾತನಾಡುವೆವು. ಒಬ್ಬ ನಾನು ತುಂಬಾ ಬುದ್ದಿವಂತನೆಂದು ಭಾವಿಸುತ್ತಾನೆ. ಮತ್ತೊಬ್ಬನನ್ನು ಮೂರ್ಖ ಎನ್ನುವನು. ಏನೂ ಗೊತ್ತಿಲ್ಲ, ಇದೇ ಅಧೋಗತಿ, ಇದೇ ಗುಲಾಮಗಿರಿ, ಒಂದು ಕತ್ತಲೆಯ ಕೋಣೆಯಲ್ಲಿ ಯಾರಿಗೂ ಏನೂ ಗೊತ್ತಿಲ್ಲದೆ ಒಬ್ಬರ ತಲೆಯನ್ನು ಇನ್ನೊಬ್ಬರ ತಲೆಗೆ ಬಡಿಯುತ್ತಿದ್ದೇವೆ.</p>
		<p>ಧ್ಯಾನ ಎಂದರೆ ಏನು? ಧ್ಯಾನ ಎಂದರೆ ಮೇಲೆ ಹೇಳಿದವುಗಳನ್ನೆಲ್ಲಾ ಎದುರಿಸುವ ಶಕ್ತಿ, ಪ್ರಕೃತಿ, ನೋಡು ಅಲ್ಲೊಂದು ಚೆನ್ನಾದ ವಸ್ತುವಿದೆ ಎಂದು ಹೇಳಬಹುದು. ನಾನು ನೋಡುವುದಿಲ್ಲ. ಇಲ್ಲಿ ಚೆನ್ನಾದ ಗಂಧವಿದೆ ಅದನ್ನು ಮೂಸಿನೋಡು ಎನ್ನಬಹುದು. ನಾನು ನನ್ನ ಮೂಗಿಗೆ ಅದನ್ನು ಮೂಸಿ ನೋಡಬೇಡ ಎಂದರೆ ಅದನ್ನು ನೋಡುವುದಿಲ್ಲ. ಕಣ್ಣುಗಳು ನೋಡುವುದಿಲ್ಲ. ಪ್ರಕೃತಿ ಮತ್ತೊಂದು ಭಯಾನಕವಾದ ಪ್ರಸಂಗವನ್ನು ತರುವುದು. ನನ್ನ ಮಕ್ಕಳಲ್ಲಿ ಒಂದನ್ನು ಕೊಲ್ಲುವುದು, ಹೇ ಮೂರ್ಖ, ಈಗ ಕುಳಿತುಕೊಂಡು ಅಳು, ದುಃಖದ ಆಳಕ್ಕೆ ಹೋಗು ಎನ್ನುವುದು. ಇಲ್ಲ ನಾನು ಹಾಗೆ ಮಾಡುವುದಿಲ್ಲ ಎನ್ನುತ್ತೇನೆ. ನಾನು ಅಲ್ಲಿಂದ ನೆಗೆಯುತ್ತೇನೆ. ನಾನು ಸ್ವತಂತ್ರನಾಗಬೇಕು. ನೀವು ಕೆಲವು ವೇಳೆ ಇದನ್ನು ಅಭ್ಯಾಸಮಾಡಿ. ಧ್ಯಾನದಲ್ಲಿ ನಿಮ್ಮ ಸ್ವಭಾವವನ್ನು ಬದಲಾಯಿಸಬಹುದು. ನಿಮಗೆ ಅಂತಹ ಶಕ್ತಿ ಇದ್ದರೆ ಅದೇ ಸ್ವಾತಂತ್ರ್ಯವಲ್ಲವೆ? ಸ್ವರ್ಗವಲ್ಲವೆ? ಇದೇ ಧ್ಯಾನದ ಶಕ್ತಿ.</p>
		<p>ನಾವು ಇದನ್ನು ಹೇಗೆ ಪಡೆಯಬಹುದು? ಹಲವು ರೀತಿ ನಾವು ಇದನ್ನು ಪಡೆಯಬಹುದು. ಪ್ರತಿಯೊಂದು ಸ್ವಭಾವದವರಿಗೂ ಒಂದೊಂದು ಮಾರ್ಗವಿದೆ. ಆದರೆ ಅವುಗಳಲ್ಲೆಲ್ಲಾ ಸಾಮಾನ್ಯವಾದ ಒಂದು ವಿಷಯ ಇದೆ. ಅದೇ ಮನೋನಿಗ್ರಹ, ಮನಸ್ಸು ಒಂದು ಸರೋವರದಂತೆ ಇದೆ. ಅದರಲ್ಲಿ ಹಾಕಿದ ಪ್ರತಿಯೊಂದು ಕಲ್ಲಿನಿಂದಲೂ ಅಲೆಗಳು ಏಳುವುವು. ಈ ಅಲೆಗಳು ನಮ್ಮ ಸ್ವಭಾವವನ್ನು ನೋಡುವುದಕ್ಕೆ ಬಿಡುವುದಿಲ್ಲ. ಸರೋವರದ ಮೇಲೆ ಹುಣ್ಣಿಮೆಯ ಚಂದ್ರ ಪ್ರಕಾಶಿಸುತ್ತಿರುವನು. ಆದರೆ ಸರೋವರದ ಮೇಲಿನ ಭಾಗ ಪ್ರಕ್ಷುಬ್ದವಾಗಿರುವುದರಿಂದ ಸರಿಯಾದ ಪ್ರತಿಬಿಂಬ ಬೀಳುವುದಿಲ್ಲ. ಅದು ಪ್ರಶಾಂತವಾಗಲಿ. ಪ್ರಕೃತಿ ಅಲೆಯನ್ನು ಎಬ್ಬಿಸದಂತೆ ನೋಡಿಕೊಳ್ಳಿ. ನೀವು ಸುಮ್ಮನೆ ಇರಿ. ಸ್ವಲ್ಪಕಾಲವಾದ ಮೇಲೆ ಅದು ನಿಮ್ಮನ್ನು ಬಿಟ್ಟುಬಿಡುವುದು. ಆಗ ನೀವು ಯಾರು ಎಂಬುದು ಗೊತ್ತಾಗುವುದು. ದೇವರು ಆಗಲೆ ಇಲ್ಲಿರುವನು, ಆದರೆ ಮನಸ್ಸು ಚಂಚಲವಾಗಿದೆ. ಅದು ಯಾವಾಗಲೂ ಇಂದ್ರಿಯಗಳ ಕಡೆ ಧಾವಿಸುತ್ತಿದೆ. ನೀವು ಇಂದ್ರಿಯಗಳ ಬಾಗಿಲನ್ನು ಮುಚ್ಚಿದರೂ ಮನಸ್ಸು ತೆಪ್ಪಗಿರುವುದಿಲ್ಲ. ಈ ಕ್ಷಣ ನಾನು ಚೆನ್ನಾಗಿರುವೆನು, ದೇವರನ್ನು ಕುರಿತು ಚಿಂತಿಸುವೆನು ಎಂದು ಆಲೋಚನೆ ಮಾಡುತ್ತೇನೆ. ಒಂದು ಕ್ಷಣದಲ್ಲಿ ನನ್ನ ಮನಸ್ಸು ಲಂಡನ್ನಿಗೆ ಹಾರುವುದು. ಅಲ್ಲಿಂದ ಅದನ್ನು ಸೆಳೆದುಕೊಂಡು ಬಂದರೆ ನ್ಯೂಯಾರ್ಕಿಗೆ ಅದು ಹಾರುವುದು. ನಾನು ಹಿಂದೆ ಅಲ್ಲಿ ಏನು ಮಾಡಿದ್ದೆನೋ ಅದನ್ನು ಆಲೋಚಿಸುವುದು. ಧ್ಯಾನದ ಶಕ್ತಿಯಿಂದ ನಾವು ಚಿತ್ತವೃತ್ತಿಯನ್ನು ನಿಲ್ಲಿಸಬೇಕು.</p>
		<p>ನಿಧಾನವಾಗಿ ಕ್ರಮೇಣ ನಾವು ಸಾಧನೆಯನ್ನು ಮಾಡಬೇಕಾಗಿದೆ. ಅದೇನು ತಮಾಷೆಯಲ್ಲ, ಒಂದು ದಿನ ಅಥವಾ ಕೆಲವು ವರುಷಗಳ ವಿಷಯವೂ ಅಲ್ಲ. ಕೆಲವು ಜನ್ಮಗಳನ್ನೆ ಅದಕ್ಕಾಗಿ ಮುಡಿಪಾಗಿ ಇಡಬೇಕಾಗುವುದು. ಚಿಂತೆಯಿಲ್ಲ. ಸಾಧನೆಯನ್ನು ಬಿಡಬಾರದು. ನಾವು ತಿಳಿದುಕೊಂಡು ಹೃತೂರ್ವಕ ಸಾಧನೆಯನ್ನು ಮಾಡುತ್ತಿರಬೇಕು. ಅಂಗುಲ ಅಂಗುಲ ನಾವು ಮುಂದುವರಿಯುತ್ತೇವೆ. ನಾವು ಕ್ರಮೇಣ ಆ ಸ್ಥಿತಿಯನ್ನು ಪಡೆಯುತ್ತೇವೆ. ಯಾವ ಐಶ್ವರ್ಯವನ್ನು ಯಾರೂ ತೆಗೆದುಕೊಳ್ಳಲಾರರೊ, ಯಾವ</p>
		<p>ಐಶ್ವರ್ಯವನ್ನು ಯಾರೂ ನಾಶಮಾಡಲಾರರೂ, ಯಾವ ಆನಂದವನ್ನು ಪ್ರಪಂಚದ ಯಾವ ದುಃಖವೂ ನಾಶಮಾಡಲಾರದೊ ಅದು ನಮ್ಮದಾಗುವುದು. - ಇಷ್ಟು ವರುಷಗಳೂ ನಾವು ಇತರರನ್ನು ನೆಚ್ಚಿಕೊಂಡಿದ್ದೆವು. ಯಾವುದಾದರೂ ವ್ಯಕ್ತಿಯ ದೆಸೆಯಿಂದ ನನಗೆ ಸ್ವಲ್ಪ ಸಂತೋಷ ಆಗಿದ್ದರೆ ಆ ವ್ಯಕ್ತಿ ಹೋದಮೇಲೆ ಆ ಸಂತೋಷವೂ ಹೋಗುವುದು. ಮನುಷ್ಯನ ಹುಚ್ಚುತನವನ್ನು ನೋಡಿ, ಅವನು ತನ್ನ ಸುಖಕ್ಕೆ ಇತರರನ್ನು ಆಶ್ರಯಿಸಿರುವನು. ಎಲ್ಲಾ ವಿಯೋಗವೂ ದುಃಖವೇ. ಸ್ವಾಭಾವಿಕವಾಗಿಯೇ ಇದೆ ಇದು. ನಿಮ್ಮ ಸುಖಕ್ಕೆ ಐಶ್ವರ್ಯವನ್ನು ನೆಚ್ಚಿಕೊಂಡಿರುವಿ ರೇನು? ಐಶ್ವರ್ಯಕ್ಕೆ ಏಳು ಬೀಳುಗಳಿವೆ. ಅವಿಕಾರಿಯಾದ ಆತ್ಮನನ್ನು ಅಲ್ಲದೆ ಆರೋಗ್ಯ ಮುಂತಾದ ಯಾವುದನ್ನೂ ನೆಚ್ಚಿದ್ದರೂ ಇಂದೋ ನಾಳೆಯೋ ದುಃಖ ನಮಗೆ ತಪ್ಪಿದ್ದಲ್ಲ.</p>
		<p>ಅನಂತಾತ್ಮನಲ್ಲದೆ ಪ್ರಪಂಚದಲ್ಲಿ ಪ್ರತಿಯೊಂದು ವಸ್ತುವೂ ಬದಲಾಯಿಸುತ್ತಿದೆ. ಬದಲಾವಣೆಯ ಸುಂಟರಗಾಳಿ ಬೀಸುತ್ತಿದೆ. ನಿಮ್ಮಲ್ಲಿ ಅಲ್ಲದೆ ಬೇರೆ ಎಲ್ಲಿಯೂ ಶಾಶ್ವತವಾದುದು ಇಲ್ಲ. ಇಲ್ಲಿ ಮಾತ್ರ ಬದಲಾಯಿಸದ ಅನಂತ ಆನಂದವಿದೆ. ಧ್ಯಾನ ಅದನ್ನು ತೆರೆಯುವ ಬಾಗಿಲು, ಪ್ರಾರ್ಥನೆ, ಆಚಾರಗಳು ಮತ್ತು ಎಲ್ಲಾ ವಿಧವಾದ ಬಾಹ್ಯಪೂಜೆಗಳೂ ಧ್ಯಾನಕ್ಕೆ ನಮ್ಮನ್ನು ಒಯ್ಯುವ ಸಾಧನಗಳಾಗಿವೆ. ನೀವು ಪ್ರಾರ್ಥಿಸುವಿರಿ. ನೀವು ಏನನ್ನೂ ಕೊಡುತ್ತೀರಿ. ಪ್ರತಿಯೊಂದೂ ನಮ್ಮ ಆತ್ಮಶಕ್ತಿಯನ್ನು ಉದ್ದೀಪನಗೊಳಿಸುವುದು ಎಂಬ ಒಂದು ಸಿದ್ದಾಂತವಿತ್ತು. ಕೆಲವು ಮಂತ್ರಗಳನ್ನು ಉಚ್ಚರಿಸುವುದು, ಹೂವು, ವಿಗ್ರಹ, ದೇವಸ್ಥಾನ, ದೇವರಿಗೆ ಮಂಗಳಾರತಿ ಮಾಡುವುದು ಇವುಗಳೆಲ್ಲ ನಮ್ಮನ್ನು ಧ್ಯಾನಾವಸ್ಥೆಗೆ ತರುವುವು. ಆದರೆ ಆ ಸ್ಥಿತಿ ಯಾವಾಗಲೂ ನಮ್ಮಲ್ಲಿಯೇ ಇದೆ. ಹೊರಗೆ ಇಲ್ಲ. ಜನರೆಲ್ಲ ಇದನ್ನು ಮಾಡುತ್ತಿರುವರು. ಯಾವುದನ್ನು ಅವರು ತಿಳಿಯದೆ ಮಾಡುತ್ತಿರುವರೋ ಅದನ್ನು ನೀವು ತಿಳಿದು ಮಾಡಿ. ಇದೇ ಧ್ಯಾನದ ಶಕಿ, ನಿಮ್ಮಲ್ಲಿರುವ ಜ್ಞಾನವೆಲ್ಲ ಹೇಗೆ ಬಂದಿತು? ಧಾನಶಕ್ತಿಯಿಂದ, ಜೀವ ತನ ಅಂತರಾಳದಿಂದಲೇ ಅದನ್ನು ಮಥಿಸಿ ಮೇಲೆ ತೆಗೆಯಿತು. ಯಾವ ಜ್ಞಾನವೂ ಮನಸ್ಸಿನ ಹೊರಗೆ ಇರಲಿಲ್ಲ ? ಧ್ಯಾನಶಕ್ತಿ ನಮ್ಮನ್ನು ಕ್ರಮೇಣ ದೇಹಭಾವದಿಂದ ಪಾರುಮಾಡುವುದು. ಆಗ ಆತ್ಮ ತನ್ನ ನೈಜಸ್ಥಿತಿಯನ್ನು, ಅಜನಾದ ಜನನ ಮರಣಗಳಿಲ್ಲದವನೇ ನಾನು ಎಂಬುದನ್ನು ಅರಿಯುವುದು. ಅನಂತರ ಈ ಲೋಕದಲ್ಲಿ ಇನ್ನು ಮೇಲೆ ದುಃಖವಿರುವುದಿಲ್ಲ, ಜನನವಿಲ್ಲ, ವಿಕಾಸವೂ ಇಲ್ಲ. ತಾನು ಯಾವಾಗಲೂ ಪರಿಪೂರ್ಣ ಮತ್ತು ನಿತ್ಯಮುಕ್ತ ಎಂಬುದನ್ನು ಆತ್ಮ ಅರಿಯುವುದು.</p>
	</section>
</body>
</html>
