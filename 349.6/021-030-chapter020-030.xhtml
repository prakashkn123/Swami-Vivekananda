<?xml version="1.0" encoding="UTF-8"?>
<html xmlns="http://www.w3.org/1999/xhtml" xml:lang="en" lang="en" xmlns:epub="http://www.idpf.org/2007/ops">
<head>
	<title>ಸ್ವಾಮಿ ವಿವೇಕಾನಂದರ ಕೃತಿ ಶ್ರೇಣಿ </title>
	<link rel="stylesheet" type="text/css" href="css/style.css" />
</head>
<body class="maintext">
	<section class="level1 unnumbered" epub:type="chapter" role="doc-chapter" id="id-021">
		<h1 class="level1-title" epub:type="title">ವೇದಾಂತವು ಭವಿಷ್ಯದ ಧರ್ಮವಾಗಬಲ್ಲದೆ?<sup><a epub:type="noteref" href="999-aside.xhtml#id-001-45">*</a></sup></h1>
		<p> (೧೯೦೦ ರ ಏಪ್ರಿಲ್ ೮ರಂದು ಸ್ಯಾನ್‌ಫ್ರಾನ್ಸಿಸ್ಕೋದಲ್ಲಿ ನೀಡಿದ ಪ್ರವಚನ. )</p>
		<p>ಯಾರು ಕಳೆದ ಒಂದು ತಿಂಗಳಿನಿಂದ ನನ್ನ ಉಪನ್ಯಾಸವನ್ನು ಕೇಳುತ್ತಿದ್ದೀರೋ ಅವರಿಗೆಲ್ಲ ಇಷ್ಟುಹೊತ್ತಿಗೆ ವೇದಾಂತದ ಭಾವನೆಗಳ ಪರಿಚಯವಾಗಿರಬಹುದು. ಜಗತ್ತಿನ ಅತಿ ಪುರಾತನ ಧರ್ಮವೇ ವೇದಾಂತ, ಆದರೆ ಇದು ಜನಸಾಮಾನ್ಯರಿಗೆ ಅರ್ಥವಾಗಿದೆ ಎಂದು ಹೇಳಲಾಗುವುದಿಲ್ಲ. ಆದಕಾರಣ ಇದು ಭವಿಷ್ಯದ ಧರ್ಮವಾಗಬಲ್ಲದೆ ಎಂಬ ಪ್ರಶ್ನೆಗೆ ಉತ್ತರ ಕೊಡುವುದು ಬಹಳ ಕಷ್ಟ.</p>
		<p>ಪ್ರಾರಂಭದಲ್ಲಿ ಇದು ವಿಶ್ವದ ಬಹುಪಾಲು ಜನರಿಗೆ ಒಂದು ಧರ್ಮವಾಗ ಬಲ್ಲದೋ ಇಲ್ಲವೋ ಎಂಬುದು ನನಗೆ ಗೊತ್ತಿಲ್ಲ ಎಂದು ಹೇಳಬೇಕಾಗಿದೆ. ಅಮೆರಿಕಾದ ಸಂಯುಕ್ತ ಸಂಸ್ಥಾನಗಳಂತಹ ಇಡೀ ರಾಷ್ಟ್ರವನ್ನು ಇದು ಆಕ್ರಮಿಸಬಲ್ಲುದೇ ? ಸಾಧ್ಯವಾಗಬಹುದು. ನಾವಿಂದು ಚರ್ಚಿಸಬೇಕೆಂದಿರುವ ಪ್ರಶ್ನೆಯೇ ಇದು. - ಯಾವುದು ವೇದಾಂತವಲ್ಲ ಎಂಬುದನ್ನು ನಿಮಗೆ ಹೇಳಿ ಅನಂತರ ವೇದಾಂತ ಎಂದರೆ ಏನು ಎಂಬುದನ್ನು ಹೇಳುತ್ತೇನೆ. ವೇದಾಂತವು ವ್ಯಕ್ತಿಗತವಲ್ಲದ ಸಿದ್ದಾಂತಗಳಿಗೆ ಹೆಚ್ಚು ಪ್ರಾಮುಖ್ಯವನ್ನು ಕೊಟ್ಟರೂ, ಅದು ಯಾವುದನ್ನೂ ವಿರೋಧಿಸುವುದಿಲ್ಲ. ಆದರೂ ಅದು ತಾನು ಯಾವುದನ್ನು ಮೂಲಭೂತ ಸತ್ಯವೆಂದು ತಿಳಿಯುವುದೊ ಅದನ್ನು ತೊರೆಯಲಾರದು ಅಥವಾ ಇತರರೊಂದಿಗೆ ಸಂಧಿ ಮಾಡಿಕೊಳ್ಳಲಾರದು.</p>
		<p>ಒಂದು ಧರ್ಮಕ್ಕೆ ಕೆಲವು ವಿಷಯಗಳು ಅತ್ಯಗತ್ಯ ಎಂಬುದು ನಿಮಗೆಲ್ಲ ಗೊತ್ತಿದೆ. ಮೊದಲನೆಯದೆ ಶಾಸ್ತ್ರ. ಈ ಶಾಸ್ತ್ರದ ಶಕ್ತಿ ಅದ್ಭುತವಾದುದು. ಅದು ಏನಾದರೂ ಆಗಿರಲಿ, ಮಾನವರೆಲ್ಲ ಒಟ್ಟು ಕಲೆತು ಗೌರವ ತೋರಬೇಕಾದರೆ ಅದು ಶಾಸ್ತ್ರಕ್ಕೆ ಮಾತ್ರ. ಶಾಸ್ತ್ರವಿಲ್ಲದ ಯಾವ ಧರ್ಮವೂ ಇಂದು ಉಳಿದಿಲ್ಲ. ಮಾನವಕೋಟಿ ಯುಕ್ತಿಯ ವಿಷಯವಾಗಿ ಬೇಕಾದಷ್ಟು ಮಾತನಾಡಿದರೂ ಅವರೆಲ್ಲ ಶಾಸ್ತ್ರವನ್ನು ಅಪ್ಪಿಕೊಂಡಿರುವರು. ನಿಮ್ಮ ದೇಶದಲ್ಲಿ ಶಾಸ್ತ್ರವಿಲ್ಲದೆ ಒಂದು ಹೊಸ ಧರ್ಮವನ್ನು ಜಾರಿಗೆ ತರಬೇಕೆಂಬ ಪ್ರಯತ್ನವೆಲ್ಲ ನಿಷ್ಪಲವಾಗಿದೆ. ಭರತಖಂಡದಲ್ಲಿ ಬಹಳ ಬೇಗ ಮತಗಳು ಏಳುವುವು. ಆದರೆ ಕೆಲವು ವರುಷಗಳಲ್ಲಿ ಅವು ಅಳಿದುಹೋಗುವುವು. ಏಕೆಂದರೆ ಅವಕ್ಕೆ ಒಂದು ಶಾಸ್ತ್ರವಿಲ್ಲ. ಇದರಂತೆಯೇ ಇತರ ದೇಶಗಳಲ್ಲಿ ಕೂಡ.</p>
		<p>ಯೂನಿಟೆರಿಯನ್ ಚಳುವಳಿಯ ಉಗಮ ಮತ್ತು ಅವನತಿಗಳನ್ನು ಕುರಿತು ಆಲೋಚಿಸಿ ನೋಡಿ. ನಿಮ್ಮ ದೇಶದ ಶ್ರೇಷ್ಠ ಭಾವನೆಗಳು ಅಲ್ಲಿವೆ. ಅವರೇಕೆ ಮೆಥಾಡಿಸ್ಟ್, ಬ್ಯಾಪ್ಟಿಸ್ಟ್ ಮತ್ತು ಇತರ ಕೈಸ್ತ ಪಂಗಡಗಳಂತೆ ಹರಡಲಿಲ್ಲ ? ಏಕೆಂದರೆ ಅವರಿಗೆ ಒಂದು ಶಾಸ್ತ್ರವಿರಲಿಲ್ಲ. ಆದರೆ ಯೆಹೂದ್ಯರನ್ನು ನೋಡಿ ! ಅವರು ಎಲ್ಲೋ ಸ್ವಲ್ಪ ಜನರು; ದೇಶದಿಂದ ದೇಶಕ್ಕೆ ಅವರನ್ನು ಅಟ್ಟುತ್ತಿರುವರು. ಆದರೂ ಅವರೆಲ್ಲ</p>
		<p>ಒಟ್ಟಿಗೆ ಇರುವರು. ಏಕೆಂದರೆ ಅವರಿಗೆ ಒಂದು ಶಾಸ್ತ್ರವಿದೆ. ಪಾರ್ಸಿಗಳನ್ನು ನೋಡಿ. ಅವರೆಲ್ಲ ಪ್ರಪಂಚದಲ್ಲಿ ಎಲ್ಲೋ ಒಂದು ಲಕ್ಷ ಜನರು. ಭರತಖಂಡದಲ್ಲಿರುವ ಜೈನರ ಸಂಖ್ಯೆಯಾದರೂ ಎಲ್ಲೂ ಹತ್ತು ಲಕ್ಷಗಳು. ಆದರೆ ಈ ಅಲ್ಪ ಪಾರ್ಸಿಗಳ ಮತ್ತು ಜೈನರ ತಂಡಗಳು ಇನ್ನೂ ಇರುವುವು : ಏಕೆಂದರೆ ಅವರಿಗೆ ಒಂದು ಶಾಸ್ತ್ರವಿದೆ. ಇಂದು ಜೀವಂತವಾಗಿರುವ ಧರ್ಮಗಳಿಗೆಲ್ಲ ಶಾಸ್ತ್ರವಿದೆ.</p>
		<p>ಧರ್ಮಕ್ಕೆ ಬೇಕಾದ ಎರಡನೆಯ ಆವಶ್ಯಕತೆಯೆ ಗೌರವ ತೋರುವುದಕ್ಕೆ ಯಾರಾದರೂ ಇರಬೇಕು ಎಂಬುದು. ಅವನನ್ನು ದೇವರೆಂದೂ ಮಹಾಗುರುವೆಂದೂ ಆರಾಧಿಸುತ್ತಾರೆ. ಮನುಷ್ಯರು ಯಾರಾದರೂ ಮನುಷ್ಯರನ್ನು ಆರಾಧಿಸಬೇಕಾಗಿದೆ. ಮಾನವರಿಗೆ ಅವತಾರವೋ, ದೇವದೂತನೂ, ಮಹಾನಾಯಕನೋ ಬೇಕಾಗಿದೆ. ಇಂದು ನೀವು ಇದನ್ನು ಎಲ್ಲಾ ಧರ್ಮಗಳಲ್ಲಿಯೂ ನೋಡುತ್ತೀರಿ. ಹಿಂದೂಗಳಲ್ಲಿ ಮತ್ತು ಕ್ರೈಸ್ತರಲ್ಲಿ ಅವತಾರಗಳಿವೆ. ಬೌದ್ಧರಲ್ಲಿ, ಮಹಮ್ಮದೀಯ ಮತ್ತು ಯೆಹೂದ್ಯರಲ್ಲಿ ದೇವದೂತರಿರುವರು. ಆದರೆ ಇದರ ಹಿಂದೆ ಇರುವ ಭಾವನೆ ಒಂದೆ. ಅದೇ ಯಾವುದಾದರೂ ವ್ಯಕ್ತಿಗೆ ತಮ್ಮ ಗೌರವವನ್ನು ಅರ್ಪಿಸುವುದು.</p>
		<p>ಮೂರನೆಯ ಆವಶ್ಯಕತೆಯೆ, ಧರ್ಮ ಬಲಿಷ್ಠವಾಗಿರಬೇಕಾದರೆ, ತನ್ನಲ್ಲಿ ಒಂದು ಭರವಸೆ ಬರಬೇಕಾದರೆ, ತಾನು ಹೇಳುವುದು ಮಾತ್ರ ಸತ್ಯ ಎಂದು ನಂಬುವುದು. ಇಲ್ಲದೆ ಇದ್ದರೆ ಅದು ಇತರರ ಮೇಲೆ ತನ್ನ ಪ್ರಭಾವವನ್ನು ಬೀರಲಾರದು.</p>
		<p>ಔದಾರ್ಯ ಬೇಗ ತಣ್ಣಗಾಗುವುದು. ಅದು ನಿಸ್ಸಾರ; ಏಕೆಂದರೆ ಅದು ಹೃದಯದಲ್ಲಿ ತಮ್ಮ ಮತವೇ ಶ್ರೇಷ್ಠ ಎಂಬ ಕೆಚ್ಚನ್ನು ಹುಟ್ಟಿಸಲಾರದು, ಇತರರ ಮೇಲೆ ದ್ವೇಷವನ್ನು ಎಬ್ಬಿಸಲಾರದು. ಆದಕಾರಣವೆ ಔದಾರ್ಯ ಪದೇ ಪದೇ ಹಿಂಬದಿಗೆ ಸರಿಯುವುದು. ಅದೆಲ್ಲೋ ಕೆಲವರ ಮೇಲೆ ತನ್ನ ಪ್ರಭಾವವನ್ನು ಬೀರಬಲ್ಲದು. ಇದಕ್ಕೆ ಕಾರಣ ಗೊತ್ತೇ ಇದೆ. ಔದಾರ್ಯ ನಮ್ಮನ್ನು ನಿಃಸ್ವಾರ್ಥರನ್ನಾಗಿ ಮಾಡಲು ಯತ್ನಿಸುವುದು. ಆದರೆ ನಮಗೆ ನಿಃಸ್ವಾರ್ಥರಾಗಲು ಇಚ್ಛೆಯಿಲ್ಲ. ನಿಃಸ್ವಾರ್ಥತೆಯಿಂದ ಸದ್ಯಕ್ಕೆ ಏನೂ ಪ್ರಯೋಜನ ಕಾಣುವುದಿಲ್ಲ. ಸ್ವಾರ್ಥಿಯಾದರೆಯೇ ಹೆಚ್ಚು ಪ್ರಯೋಜನ. ನಾವು ಬಡವರಾಗಿರುವ ತನಕ, ಏನೂ ಇಲ್ಲದಾಗ, ಔದಾರ್ಯವನ್ನು ಒಪ್ಪಿಕೊಳ್ಳುತ್ತೇವೆ. ಆದರೆ ಅಧಿಕಾರ, ಐಶ್ವರ್ಯ ಬಂದೊಡನೆಯೆ ನಾವು ಸಂಪ್ರದಾಯಬದ್ದರಾಗುವೆವು. ಬಡವ ಪ್ರಜಾಪ್ರಭುತ್ವವಾದಿ, ಅವನು ಹಣವ೦ತನಾದ ಮೇಲೆ ಶ್ರೀಮಂತ ಪ್ರಭುತ್ವದವನಾಗುತ್ತಾನೆ. ಧರ್ಮದಲ್ಲಿ ಕೂಡ ಮಾನವ ಸ್ವಭಾವ ಹೀಗೆಯೆ.</p>
		<p>ಒಬ್ಬ ಪ್ರವಾದಿ ಉದಯಿಸುವನು. ಯಾರು ತನ್ನನ್ನು ಅನುಸರಿಸುವರೋ ಅವರಿಗೆ ಎಲ್ಲಾ ಬಗೆಯ ಬಹುಮಾನಗಳೂ ದೊರಕುತ್ತವೆ ಎಂದೂ, ಯಾರು ತನ್ನನ್ನು ಅನುಸರಿಸುವುದಿಲ್ಲವೋ ಅವರಿಗೆ ನಿತ್ಯ ನರಕ ಪ್ರಾಪ್ತಿ ಎಂದೂ ಸಾರುವನು. ಅವನ ಭಾವನೆ ಹರಡುವುದು ಹೀಗೆ ಹರಡುತ್ತಿರುವ ಧರ್ಮಗಳಲ್ಲೆಲ್ಲಾ ಮಂತಾಂಧತೆ</p>
		<p>ಬಹಳ ಉಗ್ರವಾಗಿದೆ. ಒಂದು ಪಂಗಡ ಇತರ ಪಂಗಡಗಳನ್ನು ಎಷ್ಟು ಉಗ್ರವಾಗಿ ದ್ವೇಷಿಸಿದರೆ ಅಷ್ಟೂ ಜಯಶಾಲಿಯಾಗುವುದು, ಅಷ್ಟೂ ಹೆಚ್ಚು ಜನರು ಅದರ ಗುಂಪಿಗೆ ಬರುವರು. ನಾನು ಪ್ರಪಂಚವನ್ನು ಬೇಕಾದಷ್ಟು ಸುತ್ತಿದ ಮೇಲೆ, ಹಲವು ಜನಾಂಗಗಳೊಂದಿಗೆ ವಾದಿಸಿದ ಮೇಲೆ, ಪ್ರಪಂಚದ ಸಿ ತಿಗತಿಗಳನ್ನು ಕೂಲಂಕಷವಾಗಿ ವಿಚಾರಿಸಿದ ಮೇಲೆ, ನಾವು ಈಗ ಎಷ್ಟೇ ವಿಶ್ವ ಸಹೋದರತ್ವದ ವಿಷಯವನ್ನು ಮಾತಾನಾಡಿದರೂ ಸ್ಥಿತಿ ಈಗಿರುವಂತೆಯೇ ಬಹಳ ಕಾಲ ಮುಂದುವರಿಯುವುದು ಎಂಬುದು ನನ್ನ ಅಭಿಪ್ರಾಯ. <sup><a epub:type="noteref" href="999-aside.xhtml#id-001-46">*</a></sup> ವೇದಾಂತವು ಇದಾವುದನ್ನೂ ನಂಬುವುದಿಲ್ಲ. ಅದು ಯಾವ ಶಾಸ್ತ್ರವನ್ನೂ ನಂಬುವುದಿಲ್ಲ. ಅದೇ ಮೊದಲಿನ ತೊಡಕು. ಯಾವ ಒಂದು ಶಾಸ್ತ್ರವೂ ಮತ್ತೊಂದು ಶಾಸ್ತ್ರಕ್ಕಿಂತ ಮೇಲು ಎಂದು ಅದು ಹೇಳುವುದಿಲ್ಲ. ಯಾವುದೋ ಒಂದು ಗ್ರಂಥದಲ್ಲಿ ಮಾತ್ರ ದೇವರು, ಜೀವ ಮತ್ತು ಪ್ರಪಂಚ ಇವುಗಳ ರಹಸ್ಯತಮ ವಿಷಯ ಅಡಗಿದೆ ಎಂದು ಅದು ನಂಬುವುದಿಲ್ಲ. ಯಾರು ಉಪನಿಷತ್ತನ್ನು ಓದಿರುವರೋ ಅವರು, “ಶಾಸ್ತ್ರಾಧ್ಯಯನದಿಂದ ಆತ್ಮ ಸಾಕ್ಷಾತ್ಕಾರವಾಗುವುದಿಲ್ಲ” ಎಂದು ಮತ್ತೆ ಮತ್ತೆ ಸಾರುವುದನ್ನು ಗಮನಿಸಿರಬಹುದು.</p>
		<p>ಎರಡನೆಯದಾಗಿ ಯಾರೋ ಒಬ್ಬರಿಗೆ ನಾವು ವಿಶೇಷ ಗೌರವವನ್ನು ತೋರ ಬೇಕೆಂಬುದನ್ನು ಸಮರ್ಥಿಸಲು ಅದಕ್ಕೆ ಆಗುವುದಿಲ್ಲ. ಯಾರು ನಿಮ್ಮಲ್ಲಿ ವೇದಾಂತವನ್ನು ಅಧ್ಯಯನ ಮಾಡಿರುವರೂ (ವೇದಾಂತವೆಂದರೆ ಉಪನಿಷತ್ತು) ಅವರಿಗೆ ಗೊತ್ತಿದೆ, ಪ್ರಪಂಚದಲ್ಲಿ ಇದೊಂದೇ ಯಾವ ವ್ಯಕ್ತಿಯ ಆಧಾರದ ಮೇಲೂ ನಿಂತಿಲ್ಲ ಎಂಬುದು. ವೇದಾಂತಿಗಳು ಯಾರೋ ಒಬ್ಬ ಸ್ತ್ರೀಯನ್ನು ಅಥವಾ ಪುರುಷನನ್ನು ಆರಾಧಿಸುವುದಿಲ್ಲ. ಇದು ಸಾಧ್ಯವೇ ಇಲ್ಲ. ಮನುಷ್ಯ ಯಾವ ಪ್ರಾಣಿಗಿಂತಲೂ ಅಥವಾ ಕೀಟಕ್ಕಿಂತಲೂ ಹೆಚ್ಚು ಆರಾಧನೆಗೆ ಯೋಗ್ಯನಲ್ಲ. ನಾವೆಲ್ಲ ಸಹೋದರರು, ಅಭಿವ್ಯಕ್ತಿಯ ತರತಮ ಮಾತ್ರ ವ್ಯತ್ಯಾಸಕ್ಕೆ ಕಾರಣ. ನಾನೊಂದು ಕ್ಷುದ್ರತಮ ಕೀಟಕ್ಕಿಂತ ಮೇಲಲ್ಲ. ಯಾರೋ ಒಬ್ಬನು ನಮಗಿಂತ ಮೇಲಿರುವುದು, ನಾವೆಲ್ಲ ಅವನನ್ನು ಪೂಜಿಸುವುದು, ಅವನು ನಮ್ಮನ್ನು ಉದ್ಧರಿಸುವುದು, ನಾವು ಅವನಿಂದ ಉದ್ಧಾರಗೊಳ್ಳುವುದು, ಇವಕ್ಕೆಲ್ಲ ವೇದಾಂತದಲ್ಲಿ ಸ್ಥಳವಿಲ್ಲ. ವೇದಾಂತ ನಿಮಗೆ ಇದನ್ನು ಕೊಡುವುದಿಲ್ಲ. ಶಾಸ್ತ್ರವಿಲ್ಲ, ಪೂಜಿಸುವುದಕ್ಕೆ ಯಾವ ಮನುಷ್ಯರೂ ಇಲ್ಲ, ಏನೂ ಇಲ್ಲ.</p>
		<p>ಇದಕ್ಕಿಂತ ಮತ್ತೊಂದು ದೊಡ್ಡ ಕಷ್ಟವೆ ದೇವರಿಗೆ ಸಂಬಂಧಪಟ್ಟುದು. ನೀವು ಈ ದೇಶದಲ್ಲಿ ಪ್ರಜಾಪ್ರಭುತ್ವವಾದಿಗಳಾಗಬೇಕಾಗಿದೆ. ವೇದಾಂತ ಬೋಧಿಸುವುದೇ ಪ್ರಜಾಪ್ರಭುತ್ವದ ದೇವರನ್ನು,</p>
		<p>ನಿಮಗೊಂದು ಸರ್ಕಾರವಿದೆ. ಆದರೆ ಅದು ಯಾವ ವ್ಯಕ್ತಿಗೂ ಸೇರಿದ್ದಲ್ಲ. ಇದು ಯಾರೋ ಒಬ್ಬರು ತನಗೆ ತೋಚಿದಂತೆ ಆಳುವ ಸರ್ಕಾರವಲ್ಲ. ಆದರೂ ಅದು ಪ್ರಪಂಚದ ಚಕ್ರಾಧಿಪತ್ಯಗಳೆಲ್ಲಕ್ಕಿಂತ ಬಲಶಾಲಿಯಾಗಿದೆ. ನಿಜವಾದ ಅಧಿಕಾರ, ಜೀವನ,</p>
		<p>ಶಕ್ತಿ ಇವು ಅವ್ಯಕದಲ್ಲಿ ನಿರ್ಗುಣ ನಿರಾಕಾರದಲ್ಲಿ ಅಡಗಿದೆ ಎಂಬುದು ಯಾರಿಗೂ ಗೊತ್ತಾಗುವಂತೆ ಇಲ್ಲ. ಇತರರಿಗಿಂತ ಬೇರೆಯಾದ ವ್ಯಕ್ತಿಯ ದೃಷ್ಟಿಯಿಂದ ನಿಮಗೆ ಯಾವ ಶಕ್ತಿಯೂ ಇಲ್ಲ. ಆದರೆ ಈ ದೇಶವನ್ನು ಆಳುತ್ತಿರುವ ಜನ ಸಾಮಾನ್ಯರಲ್ಲಿ ನೀವು ಒಂದಾದಾಗ ನಿಮ್ಮ ಶಕ್ತಿ ಅದ್ಭುತವಾದುದು. ಸರ್ಕಾರದಲ್ಲಿ ನೀವೆಲ್ಲ ಒಂದು. ಅಪರಿಮಿತವಾದ ಶಕ್ತಿ ನಿಮಗೆ ಇದೆ. ಆದರೆ ಶಕ್ತಿ ನಿಜವಾಗಿ ಎಲ್ಲಿದೆ ? ಪ್ರತಿಯೊಬ್ಬನಿಯ ಶಕ್ತಿ ಇದೆ. ರಾಜನಿಲ್ಲ. ನಿಮ್ಮಲ್ಲಿ ಎಲ್ಲರನ್ನೂ ಒಂದೇ ಸಮನಾಗಿ ಕಾಣುತ್ತೀರಿ. ಯಾರಿಗೂ ನಾನು ಟೋಪಿ ತೆಗೆದು ಬಾಗಿ ನಮಸ್ಕರಿಸಬೇಕಾಗಿಲ್ಲ. ಆದರೂ ಪ್ರತಿಯೊಬ್ಬನಲ್ಲಿಯೂ ಅದ್ಭುತವಾಗಿ ಶಕ್ತಿ ಇದೆ. - ಇದೇ ವೇದಾಂತ; ಎಂದರೆ, ಇಲ್ಲಿಯ ದೇವರು ಜನರಿಂದ ಬೇರೆಯಾಗಿ ಎಲ್ಲೋ ಸಿಂಹಾಸನದ ಮೇಲೆ ಮಂಡಿಸಿರುವ ಚಕ್ರವರ್ತಿಯಂತೆ ಅಲ್ಲ. ಕೆಲವರಿಗೆ ಇಂಥ ದೇವರನ್ನು ಕಂಡರೆ ಇಚ್ಛೆ - ಎಂದರೆ ಅಂಜಿಕೊಳ್ಳುವುದಕ್ಕೆ ಒಬ್ಬನಿರಬೇಕು, ತೃಪ್ತಿ ಪಡಿಸುವುದಕ್ಕೆ ಒಬ್ಬನಿರಬೇಕು. ಅವನಿಗೆ ಮಂಗಳಾರತಿ ಎತ್ತುವರು, ಧೂಳಿನಲ್ಲಿ ಅವನೆದುರಿಗೆ ಹೊರಳಾಡುವರು. ಅವರನ್ನು ಆಳುವುದಕ್ಕೆ ಒಬ್ಬ ರಾಜನಿರಬೇಕು. ಸ್ವರ್ಗದಲ್ಲಿರುವ ಯಾವನೋ ದೊರೆ ತಮ್ಮನ್ನೆಲ್ಲ ಆಳುತ್ತಾನೆ ಎಂದು ನಂಬುವರು. ಈ ದೇಶದಿಂದಲಾದರೂ ರಾಜ ಈಗ ಹೋಗಿರುವನು. ಈಗ ಸ್ವರ್ಗದ ರಾಜ ಎಲ್ಲಿರುವನು? ಪೃಥ್ವಿಯ ರಾಜನೆಲ್ಲಿರುವನೋ ಅಲ್ಲಿರುವನು. ಈ ದೇಶದಲ್ಲಿ ರಾಜ ನಿಮ್ಮಲ್ಲಿ ಪ್ರತಿಯೊಬ್ಬರಲ್ಲಿಯೂ ಪ್ರವೇಶಿಸಿರುವನು. ಈ ದೇಶದಲ್ಲಿ ನೀವೆಲ್ಲ ರಾಜರು. ಇದರಂತೆಯೇ ವೇದಾಂತದ ಧರ್ಮ ಕೂಡ. ನೀವೇ ದೇವತೆಗಳು. ಒಂದೇ ದೇವರು ಸಾಲುವುದಿಲ್ಲ, ನೀವೆಲ್ಲ ದೇವರು ಎನ್ನುವುದು ವೇದಾಂತ.</p>
		<p>ಇದರಿಂದಲೇ ವೇದಾಂತ ಕಷ್ಟವಾಗುವುದು. ಇದು ಹಿಂದಿನ ದೇವರ ಭಾವನೆಯನ್ನು ಬೋಧಿಸುವುದಿಲ್ಲ. ಎಲ್ಲೋ ಮೋಡಗಳಾಚೆ ಕುಳಿತು, ನಮ್ಮ ಇಚ್ಛೆಯನ್ನು ಕೇಳದೆ ಪ್ರಪಂಚವನ್ನು ನಡೆಸುತ್ತಿರುವ, ಅವನಿಗೆ ಇಚ್ಛೆಯಾಯಿತೆಂದು ನಮ್ಮನ್ನೆಲ್ಲ ಶೂನ್ಯದಿಂದ ಸೃಷ್ಟಿಸಿ, ಈ ದುಃಖದ ಅನುಭವದ ಮೂಲಕ ಸಾಗಿ ಹೋಗುವಂತೆ ಮಾಡುವ ದೇವರನ್ನು ವೇದಾಂತ ಬೋಧಿಸದೆ, ಪ್ರತಿಯೊಬ್ಬರಲ್ಲಿಯೂ ಇರುವ, ಪ್ರತಿಯೊಂದು ವಸ್ತುವೂ, ಪ್ರತಿಯೊಂದು ವ್ಯಕ್ತಿಯೂ ಆದ ದೇವರನ್ನು ವೇದಾಂತ ಬೋಧಿಸುವುದು. ಚಕ್ರವರ್ತಿ ಈ ದೇಶದಿಂದ ಹೋದ. ಹಾಗೆಯೇ ವೇದಾಂತದಲ್ಲಿ ಸ್ವರ್ಗದ ರಾಜ ನೂರಾರು ವರುಷಗಳ ಹಿಂದೆಯೇ ಮಾಯವಾದ.</p>
		<p>ಭರತಖಂಡವು ಭೂಮಿಯ ದೊರೆಯನ್ನು ತ್ಯಜಿಸಲಾರದು. ಆದ ಕಾರಣವೇ ವೇದಾಂತ ಭರತಖಂಡದ ಧರ್ಮವಾಗಲಾರದು. ಆದರೆ ನಿಮ್ಮ ದೇಶದಲ್ಲಿ ಅದಕ್ಕೆ ಅವಕಾಶವಿದೆ. ಏಕೆಂದರೆ ಇಲ್ಲಿ ಪ್ರಜಾಪ್ರಭುತ್ವವಿದೆ. ಆದರೆ ನೀವು ವೇದಾಂತವನ್ನು ಚೆನ್ನಾಗಿ ಅರ್ಥಮಾಡಿಕೊಂಡರೆ ಮಾತ್ರ ಸಾಧ್ಯ. ನೀವು ನಿಜವಾದ ಸ್ತ್ರೀ ಪುರುಷರಾಗ ಬೇಕು. ನೀವು ನಿಜವಾಗಿ ಆಧ್ಯಾತ್ಮಿಕ ಜೀವಿಗಳಾಗಬೇಕಾದರೆ ಅಸ್ಪಷ್ಟವಾದ ಭಾವನೆಗಳನ್ನು</p>
		<p>ಮತ್ತು ಮೂಢ ನಂಬಿಕೆಗಳನ್ನು ನಿಮ್ಮ ತಲೆಯಲ್ಲಿ ತುಂಬಿಕೊಂಡರೆ ಪ್ರಯೋಜನ ವಿಲ್ಲ. ಏಕೆಂದರೆ ವೇದಾಂತ ಅಧ್ಯಾತ್ಮಕ್ಕೆ ಮಾತ್ರ ಸಂಬಂಧಪಟ್ಟದ್ದು.</p>
		<p>ಸ್ವರ್ಗದಲ್ಲಿರುವ ದೇವರ ಭಾವನೆ ಎಂದರೆ ಏನು? ಅದು ಕೇವಲ ಜಡ ವಾದ: ವೇದಾಂತದ ಭಾವನೆಯೇ, ನಮ್ಮಲ್ಲಿ ಪ್ರತಿಯೊಬ್ಬರಲ್ಲಿಯೂ ಅನಂತವಾದ ಅಧ್ಯಾತ್ಮತಮ್ಮ ಸುಪ್ತವಾಗಿದೆ ಎಂಬುದು. ದೇವರೆಲ್ಲೊ ಮೋಡದ ಮೇಲೆ ಕುಳಿತುಕೊಳ್ಳುವುದಂತೆ ! ಇ೦ತಹ ಈಶ್ವರನಿಂದೆಯನ್ನು ಕುರಿತು ಯೋಚಿಸಿ ನೋಡಿ. ಇದು ಜಡವಾದ, ಶುದ್ದ ಭೌತಿಕತೆ, ಮಕ್ಕಳು ಹೀಗೆ ಯೋಚಿಸಿದರೆ ಚಿಂತೆಯಿಲ್ಲ, ಆದರೆ ಚೆನ್ನಾಗಿ ದೊಡ್ಡವರಾಗಿರುವವರು ಈ ರೀತಿ ಬೋಧಿಸಿದರೆ ಅದು ಜುಗುಪ್ಪಾಕಾರಕ. ಇದು ಹಾಗೆಯೇ ಆಗಿರುವುದು. ಇವೆಲ್ಲ ಜಡ, ಬರಿಯ ದೇಹಭಾವನೆ, ಸ್ಕೂಲವಾಗಿರುವುದು, ಪಂಚೇಂದ್ರಿಯಗಳಿಗೆ ಸಂಬಂಧಪಟ್ಟದ್ದು. ಇದರಲ್ಲಿ ಪ್ರತಿಯೊಂದು ಭಾಗವೂ ಮಣ್ಣು, ಬರೀ ಮಣ್ಣು. ಇದು ಧರ್ಮವೇ? ಇದು ಆಫ್ರಿಕಾ ದೇಶದ ಕಾಡುಜನರ ಧರ್ಮಕ್ಕಿಂತ ಮೇಲೇನೂ ಇಲ್ಲ. ದೇವರು ಆತ್ಮ, ಅವನನ್ನು ನಿಜವಾಗಿ ಆ ದೃಷ್ಟಿಯಿಂದ ಪೂಜಿಸಬೇಕು. ಆತ್ಮ ಸ್ವರ್ಗದಲ್ಲಿ ಮಾತ್ರ ಇರುವುದೆ ? ಆತ್ಮವೆಂದರೇನು? ನಾವೆಲ್ಲ ಆತ್ಮ. ಆದರೆ ನಮಗೆ ಏತಕ್ಕೆ ಇದು ಗೊತ್ತಾಗುವುದಿಲ್ಲ. ನನಗೂ ನಿಮಗೂ ವ್ಯತ್ಯಾಸಕ್ಕೆ ಕಾರಣವೇನು? ದೇಹ-ಮತ್ತೇನೂ ಅಲ್ಲ. ದೇಹವನ್ನು ಮರೆಯಿರಿ. ಎಲ್ಲಾ ಆತ್ಮವೇ.</p>
		<p>ವೇದಾಂತ ನೀಡುವ ಭಾವನೆಗಳು ಇವು. ಯಾವ ಗ್ರಂಥವೂ ಇಲ್ಲ. ಯಾವ ಒಬ್ಬ ವ್ಯಕ್ತಿಯೂ ಮಾನವ ಕೋಟಿಯಿಂದ ಪ್ರತ್ಯೇಕವಾಗಿ ನಿಂತು, ನೀವೆಲ್ಲ ಕೀಟಗಳು, ನಾನು ಜಗದೊಡೆಯ, ಭಗವಂತ'' ಎಂದು ಹೇಳಬೇಕಾಗಿಲ್ಲ. ನೀನು ಈಶ್ವರನಾದರೆ ನಾನೂ ಈಶ್ವರ, ವೇದಾಂತ ಪಾಪವನ್ನು ಒಪ್ಪಿಕೊಳ್ಳುವುದಿಲ್ಲ. ತಪ್ಪುಗಳಿವೆ, ಆದರೆ ಪಾಪವಿಲ್ಲ. ಕೊನೆಗೆ ಎಲ್ಲಾ ಸರಿಯಾಗುವುದು. ಸೈತಾನ್ ಮುಂತಾದ ಅನಿಷ್ಟಗಳಾವುವೂ ಇಲ್ಲ. ವೇದಾಂತ ಒಂದು ಪಾಪವನ್ನು ಮಾತ್ರ ಒಪ್ಪಿಕೊಳ್ಳುವುದು, ಪ್ರಪಂಚದ ಏಕಮಾತ್ರ ಪಾಪವನ್ನು ಒಪ್ಪಿಕೊಳ್ಳುವುದು. ಅದೆ ಇದು: ನೀನು ಪಾಪಿ ಅಥವಾ ಇತರರು ಯಾರೊ ಪಾಪಿಗಳು ಎಂದು ಆಲೋಚಿಸಿದೊಡನೆ ನೀನು ಪಾಪಿಯಾಗುವೆ. ಈ ಪ್ರಥಮ ತಪ್ಪಿನಿಂದ ಅನಂತರ ಬರುವ ಪಾಪಗಳು ಅಥವಾ ತಪ್ಪುಗಳೆಲ್ಲ ಬರುವುವು. ನಮ್ಮ ಜೀವನದಲ್ಲಿ ಎಷ್ಟೋ ತಪ್ಪುಗಳಿವೆ. ಆದರೂ ನಾವು ಇನ್ನೂ ಇರುವೆವು. ಶಹಭಾಸ್, ನಾವು ತಪ್ಪು ಮಾಡಿದೆವು ! ನಿಮ್ಮ ಹಿಂದಿನ ಜೀವನವನ್ನು ಸ್ವಲ್ಪ ದೀರ್ಘವಾಗಿ ಪರಿಶೀಲಿಸಿ. ನಿಮ್ಮ ಈಗಿನ ಸ್ಥಿತಿ ಒಳ್ಳೆಯದಾಗಿದ್ದರೆ ಅದು ಹಿಂದೆ ಮಾಡಿದ ಒಳ್ಳೆಯ ಮತ್ತು ಕೆಟ್ಟ ಪರಿಣಾಮಗಳ ಮೊತ್ತವಾಗಿದೆ. ಒಳ್ಳೆಯದಕ್ಕೆ ಧನ್ಯವಾದ, ಕೆಟ್ಟದಕ್ಕೂ ಧನ್ಯವಾದ. ಆದುದ್ದನ್ನು ಕುರಿತು ಚಿಂತಿಸಬೇಡಿ. ಮುಂದೆ ಹೋಗಿ,</p>
		<p>ನೋಡಿ, ವೇದಾಂತ ಪಾಪವನ್ನೂ ಒಪ್ಪಿಕೊಳ್ಳುವುದಿಲ್ಲ, ಪಾಪಿಯನ್ನೂ ಒಪ್ಪಿಕೊಳ್ಳುವುದಿಲ್ಲ. ಅಂಜಿಕೊಳ್ಳುವಂತಹ ಯಾವ ದೇವರೂ ಇಲ್ಲ. ನಾವೆಂದಿಗೂ ದೇವರಿಗೆ ಅಂಜಬೇಕಾಗಿಲ್ಲ. ಏಕೆಂದರೆ ಅವನೇ ನಮ್ಮ ಆತ್ಮ, ನೀನು ಅಂಜಿಕೊಳ್ಳದವನು</p>
		<p>ಬಹುಶಃ ಒಬ್ಬನಿರಬಹುದು. ಅದೇ ಅವನು. ಹಾಗಾದರೆ ಈಶ್ವರನಿಗೆ ಅಂಜುವವನು ಬಹಳ ದೊಡ್ಡ ಮೂಢನಲ್ಲವೆ? ತಮ್ಮ ನೆರಳಿಗೆ ಅಂಜುವ ಕೆಲವರು ಇರಬಹುದು. ಅವನೂ ಕೂಡ ತನಗೇ ಅಂಜಿಕೊಳ್ಳುವುದಿಲ್ಲ. ಮಾನವನ ಆತ್ಮವೇ ದೇವರು. ನೀವು ಎಂದಿಗೂ ಅಂಜದವನು ಅವನೊಬ್ಬನೇ ಎನ್ನಬೇಕಾಗುವುದು. ದೇವರ ಭಯ ಮನುಷ್ಯನಿಗೆ ತಗುಲಿ ಅವನನ್ನು ತತ್ತರಿಸುವಂತೆ ಮಾಡುವುದೇನು? ಸದ್ಯಕ್ಕೆ ನಾವು ಹುಚ್ಚರಾಸ್ಪತ್ರೆಯಲ್ಲಿ ಇಲ್ಲದೇ ಇರುವುದಕ್ಕೆ ದೇವರಿಗೆ ಧನ್ಯವಾದ, ನಾವು ಅನೇಕರು ಹುಚ್ಚರಲ್ಲದೇ ಇದ್ದರೆ, ದೇವರ ಅಂಜಿಕೆ ಮುಂತಾದುವನ್ನೆಲ್ಲ ಏತಕ್ಕೆ ಸೃಷ್ಟಿಸುವುದು? ಭಗವಾನ್ ಬುದ್ದ ಬಹುಪಾಲು ಮಾನವ ಕೋಟಿ ಹುಚ್ಚರು ಎಂದು ಸಾರಿದ. ಇದು ಸಂಪೂರ್ಣ ನಿಜ ಎಂದು ತೋರುವುದು.</p>
		<p>ಯಾವ ಶಾಸ್ತ್ರವೂ ಇಲ್ಲ, ವ್ಯಕ್ತಿಯೂ ಇಲ್ಲ, ಸಾಕಾರ ದೇವರೂ ಇಲ್ಲ. ಇವುಗಳೆಲ್ಲ ಹೋಗಬೇಕು. ಪುನಃ ಪಂಚೇಂದ್ರಿಯಗಳೂ ತೊಲಗಬೇಕು. ನಾವು ಇಂದ್ರಿಯಗಳಿಗೆ ದಾಸರಾಗಲಾರೆವು. ನಾವು ಸದ್ಯಕ್ಕೆ ಬದ್ಧರಾಗಿರುವೆವು. ನೀರ್ಗಲ್ಲಿನಲ್ಲಿ ಶೈತ್ಯಾಧಿಕ್ಯದಿಂದ ಸಾಯುತ್ತಿರುವವರಂತೆ ಇರುವೆವು. ಅವರಿಗೆ ಮಲಗಲು ಉತ್ಕಟ ಆಸೆ. ಅವರ ಸ್ನೇಹಿತರು ಹಾಗೆ ಮಲಗಿದರೆ ನೀವು ಸಾಯುವಿರಿ ಎಂದು ಎಚ್ಚರಿಸಿದರೆ, ನಾವು ಸತ್ತರೂ ಚಿಂತೆಯಿಲ್ಲ, ನಾವು ನಿದ್ರೆ ಮಾಡಬೇಕು ಎನ್ನುವರು. ನಾವೆಲ್ಲ ಇಂದ್ರಿಯಗಳಿಗೆ ಸಂಬಂಧಪಟ್ಟ ಅಲ್ಪ ವಸ್ತುಗಳನ್ನು ಬಾಚಿ ತಬ್ಬಿರುವೆವು. ನಾವು ಅದರಿಂದ ನಾಶವಾದರೂ ಚಿಂತೆಯಿಲ್ಲ. ಈ ಪ್ರಪಂಚದಲ್ಲಿ ಎಷ್ಟೋ ಮಹತ್ತಾದ ವಸ್ತುಗಳಿವೆ ಎಂಬುದನ್ನು ಮರೆಯುವೆವು.</p>
		<p>ಒಂದು ಹಿಂದೂಗಳ ಕಥೆಯಿದೆ. ಹಿಂದೆ ಒಮ್ಮೆ ದೇವರು ಹಂದಿಯಂತೆ ಅವತಾರ ಮಾಡಿದನು. ಅವನು ಒಂದು ಹೆಣ್ಣು ಹಂದಿಯನ್ನು ಮದುವೆಯಾಗಿ ಕೆಲವು ದಿನಗಳಲ್ಲಿ ಅವನಿಗೆ ಹಲವು ಮರಿಗಳು ಆದವು. ಅವನು ತನ್ನ ಸಂಸಾರದೊಂದಿಗೆ ಕೆಸರಿನಲ್ಲಿ ಆಡುತ್ತ ಕಿರಿಚಿಕೊಳ್ಳುತ್ತ ತನ್ನ ಮಾಹಾತ್ಮಿಯನ್ನು ಮತ್ತು ಈಶ್ವರತ್ವವನ್ನು ಮರೆತು ಆನಂದದಲ್ಲಿದ್ದನು. ದೇವತೆಗಳಿಗೆ ತುಂಬಾ ಯೋಚನೆಯಾಯಿತು. ಅವರೆಲ್ಲ ಭೂಲೋಕಕ್ಕೆ ಬಂದು ತನ್ನ ಹಂದಿಯ ದೇಹವನ್ನು ತ್ಯಜಿಸಿ ದೇವಲೋಕಕ್ಕೆ ಬಾ ಎಂದು ಅವನನ್ನು ಬೇಡಿಕೊಂಡರು. ಆದರೆ ದೇವರಿಗೆ ಇದಾವುದೂ ಹಿಡಿಸಲಿಲ್ಲ. ಅವರನ್ನು ಓಡಿಸಿಬಿಟ್ಟನು. 'ನಾನೀಗ ಆನಂದದಲ್ಲಿರುವೆನು, ನನ್ನ ಸುಖಕ್ಕೆ ಭಂಗ ತರಬೇಡಿ' ಎಂದನು. ಬೇರೆ ದಾರಿಯೇ ಇಲ್ಲದೆ ಆಗ ದೇವತೆಗಳು ದೇವರ ಹಂದಿಯ ರೂಪವನ್ನು ಸಂಹರಿಸಿದರು. ತಕ್ಷಣ ದೇವರಿಗೆ ತನ್ನ ಮಾಹಾತ್ಮಯ ಅರಿವಾಯಿತು. ಹಂದಿಯ ಜನ್ಮದಲ್ಲಿ ತನಗೆ ಹೇಗೆ ತೃಪ್ತಿಯುಂಟಾಗಿತ್ತು ಎಂದು ಆಗ ಅವನಿಗೆ ಆಶ್ಚರ್ಯವಾಯಿತು.</p>
		<p>ಜನರು ಹೀಗೆಯೇ ವ್ಯವಹರಿಸುವರು. ಅವರು ನಿರ್ಗುಣ ದೇವರ ಹೆಸರನ್ನು ಕೇಳಿದೊಡನೆಯೇ; 'ಹಾಗಾದರೆ ನನ್ನ ವ್ಯಕ್ತಿತ್ವ ಏನಾಗುವುದು, ಅದು ಹೋಗುವುದಲ್ಲ!'' ಎಂದು ವ್ಯಥೆಪಡುವರು. ನಿಮಗೆ ಪುನಃ ಆ ಆಲೋಚನೆ ಬಂದಾಗ ಈ ಹಂದಿಯನ್ನು</p>
		<p>ಜ್ಞಾಪಿಸಿಕೊಳ್ಳಿ. ನಿಮ್ಮಲ್ಲಿ ಪ್ರತಿಯೊಬ್ಬರಲ್ಲಿಯೂ ಅನಂತಾನಂದದ ಗಣಿ ಇದೆ ಎಂಬುದನ್ನು ಕುರಿತು ಯೋಚಿಸಿ ನೋಡಿ. ನಿಮ್ಮ ಈಗಿನ ಸ್ಥಿತಿಯಲ್ಲಿ ಎಷ್ಟು ತೃಪ್ತರಾಗಿರುವಿರಿ ! ಆದರೆ ನೀವು ನಿಜವಾಗಿ ಏನಾಗಿರುವಿರೋ ಅದನ್ನು ತಿಳಿದಾಗ ಈ ವಿಷಯ ಪ್ರಪಂಚವನ್ನು ತೊರೆಯಲು ನಿಮಗೆ ಆಸೆ ಇರದೇ ಇರುವುದು ಅತ್ಯಾಶ್ಚರ್ಯಕರವಾಗಿ ಕಾಣುವುದು. ನಿಮ್ಮ ವ್ಯಕ್ತಿತ್ವದಲ್ಲಿ ಏನಿದೆ? ಆ ಹಂದಿಗಿಂತ ಏನಾದರೂ ಮೇಲಾಗಿರುವುದೇನು? ಇದನ್ನು ನೀವು ತ್ಯಜಿಸಲಾರಿರಿ ! ರಾಮನೇ ರಕ್ಷಿಸಬೇಕು !</p>
		<p>ವೇದಾಂತ ಬೋಧಿಸುವುದೇನು? ಮೊದಲನೆಯದಾಗಿ ನೀವು ಸತ್ಯವನ್ನು ಅರಿಯಬೇಕಾದರೆ ನಿಮ್ಮಿಂದ ಹೊರಗೆ ಹೋಗಬೇಕಾಗಿಲ್ಲ ಎಂಬುದನ್ನು. ಭೂತ, ಭವಿಷ್ಯತ್ತುಗಳೆಲ್ಲ ಇಲ್ಲಿ ವರ್ತಮಾನದಲ್ಲಿವೆ. ಯಾರೂ ಹಿಂದಿನದನ್ನು ನೋಡಿಲ್ಲ. ನಿಮ್ಮಲ್ಲಿ ಯಾರಾದರೂ ಹಿಂದಿನದನ್ನು ನೋಡಿರುವಿರೇನು? ನಿಮಗೆ ಭೂತಕಾಲ ಗೊತ್ತಿದೆ ಎಂದು ವರ್ತಮಾನಕಾಲದಲ್ಲಿ ಅದನ್ನು ಕಲ್ಪಿಸಿಕೊಳ್ಳುತ್ತಿರುವಿರಿ, ಭವಿಷ್ಯತ್ತನ್ನು ನೋಡಬೇಕಾದರೂ ವರ್ತಮಾನಕ್ಕೆ ತರಬೇಕು. ಇದೊಂದೆ ಸತ್ಯ, ಉಳಿದುವೆಲ್ಲ ಕಲ್ಪನೆ. ಇರುವುದೆಲ್ಲ ವರ್ತಮಾನಕಾಲ ಮಾತ್ರ ಇರುವುದೊಂದೆ. ಎಲ್ಲಾ ಈಗ ಇಲ್ಲಿದೆ. ಅನಂತದಲ್ಲಿ ಪ್ರತಿ ಒಂದು ಕ್ಷಣವೂ ಮತ್ತೊಂದರಷ್ಟೇ ಪೂರ್ಣವಾಗಿದೆ, ಸರ್ವವ್ಯಾಪಿಯಾಗಿದೆ. ಹಿಂದೆ ಇದ್ದ, ಈಗ ಇರುವ, ಮುಂದೆ ಇರಬಲ್ಲದುದೆಲ್ಲ ಈಗ ಇಲ್ಲಿದೆ. ಇದಕ್ಕೆ ಅತೀತವಾದುದನ್ನು ಯಾರಾದರೂ ಕಲ್ಪಿಸಿಕೊಳ್ಳುವುದಕ್ಕೆ ಯತ್ನಿಸಲಿ. ಇದು ಅವನಿಗೆ ಸಾಧ್ಯವಿಲ್ಲ.</p>
		<p>ಈ ಪ್ರಪಂಚದಂತೆ ಇಲ್ಲದೆ ಇರುವ ಸ್ವರ್ಗವನ್ನು ಯಾವ ಧರ್ಮ ಚಿತ್ರಿಸಬಲ್ಲದು? ಇದೆಲ್ಲ ಒಂದು ಕಲೆ. ಈ ಕಲೆ ಕ್ರಮೇಣ ನಮಗೆ ಗೊತ್ತಾಗುವುದು, ಅಷ್ಟೆ, ನಾವು ಪಂಚೇಂದ್ರಿಯಗಳ ಮೂಲಕ ಈ ಪ್ರಪಂಚವನ್ನು ನೋಡಿ ಇದು ಸ್ಕೂಲ ಎನ್ನುವೆವು. ಇದಕ್ಕೆ ಬಣ್ಣ ಆಕಾರ ಶಬ್ದ ಮುಂತಾದುವು ಇವೆ ಎನ್ನುವೆವು. ನನಗೆ ಒಂದು ವಿದ್ಯುತ್ತನ್ನು ಅರಿಯುವ ಒಂದು ಇಂದ್ರಿಯವೂ ಬಂತು ಎಂದು ಇಟ್ಟುಕೊಳ್ಳಿ. ಆಗ ಎಲ್ಲಾ ಬದಲಾಗುವುದು. ನನ್ನ ಇಂದ್ರಿಯ ಸೂಕ್ಷ್ಮವಾಗುತ್ತಾ ಬಂದಂತೆ ನೀವೆಲ್ಲ ಬದಲಾಗುತ್ತೀರಿ. ನಾನು ಬದಲಾದರೆ ನೀವೂ ಬದಲಾಗುವಿರಿ. ನಾನು ಇಂದ್ರಿಯಾತೀತನಾಗಿ ಹೋದರೆ ನೀವೆಲ್ಲ ಆತ್ಮದಂತೆ, ದೇವರಂತೆ ಕಾಣುತ್ತೀರಿ. ವಸ್ತುಗಳು, ಅವು ತೋರುವಂತೆ ಇಲ್ಲ.</p>
		<p>ಇದು ನಮಗೆ ಕ್ರಮೇಣ ಗೊತ್ತಾಗುತ್ತಾ ಬರುವುದು. ಆಗ ಇದರ ಸತ್ಯದ ಅರಿವಾಗುವುದು. ಸ್ವರ್ಗಗಳೆಲ್ಲ ಇಲ್ಲಿ ಈಗ ಇರುವುವು. ಇವು ಪರಮಾತ್ಮನ ಅಸ್ತಿತ್ವದ ಮೇಲೆ ಕಾಣುವ ತೋರಿಕೆಯಲ್ಲದೆ ಬೇರೆಯಲ್ಲ. ಈ ಅಸ್ತಿತ್ವವೆ ಪೃಥ್ವಿ, ಸ್ವರ್ಗಗಳೆಲ್ಲಕ್ಕಿಂತ ಮಹತ್ತಾದುದು. ಜನರು ಈ ಪ್ರಪಂಚ ಎಲ್ಲಾ ಕೆಟ್ಟುಹೋಗಿದೆ, ಸ್ವರ್ಗ ಎಲ್ಲೋ ಬೇರೇ ಕಡೆ ಇದೆ ಎಂದು ಭಾವಿಸುವರು. ಈ ಪ್ರಪಂಚ ಏನೂ ಕೆಟ್ಟಿಲ್ಲ. ನಿಮಗೆ ಗೊತ್ತಾದರೆ ಇದು ದೇವರೇ ಆಗಿರುವುದು. ಇದನ್ನು ತಿಳಿದುಕೊಳ್ಳುವುದು ಬಹಳ</p>
		<p>ಕಷ್ಟ; ಇದನ್ನು ನಂಬುವಷ್ಟು ಸುಲಭವಲ್ಲ. ನಾಳೆ ಗಲ್ಲಿಗೆ ಏರಿಸಲ್ಪಡುವನು ದೇವರೇ ಆಗಿರುವನು, ಪೂರ್ಣ ದೇವರಾಗಿರುವನು. ನಿಜವಾಗಿ ಇದನ್ನು ತಿಳಿದುಕೊಳ್ಳುವುದು ಬಹಳ ಕಷ್ಟವೇ ಆಗಿದೆ. ಆದರೂ ಇದನ್ನು ತಿಳಿದುಕೊಳ್ಳಬಹುದು.</p>
		<p>ಆದಕಾರಣವೇ ವೇದಾಂತ ವಿಶ್ವಸಹೋದರತ್ವದ ಭಾವನೆಯನ್ನು ತರುವುದಿಲ್ಲ. ವಿಶ್ವದ ಏಕತೆಯನ್ನು ತರುವುದು. ನಾನು ಕೂಡ ಇತರ ಪ್ರಾಣಿಗಳಂತೆ ಮತ್ತು ಮನುಷ್ಯರಂತೆ ಒಳ್ಳೆಯವನೂ ಕೆಟ್ಟವನೂ ಆಗಿರುವೆನು. ಎಲ್ಲಾ ಕಡೆಗಳಲ್ಲಿಯೂ ಇರುವುದು ಒಂದು ದೇಹ, ಒಂದು ಮನಸ್ಸು, ಒಂದು ಆತ್ಮ, ಆತ್ಮ ಎಂದಿಗೂ ನಾಶವಾಗುವುದಿಲ್ಲ. ಎಲ್ಲಿಯೂ ಸಾವಿಲ್ಲ, ದೇಹಕ್ಕೂ ಸಾವಿಲ್ಲ, ಮನಸ್ಸಿಗೂ ಸಾವಿಲ್ಲ. ದೇಹ ತಾನೇ ಹೇಗೆ ಸಾಯಬಲ್ಲದು? ಒಂದು ಎಲೆ ಬೀಳಬಹುದು, ಆದರೆ ಮರವೇ ಬಿತ್ತೇನು ? ವಿಶ್ವವೇ ನನ್ನ ದೇಹ ನೋಡಿ ಅದು ಹೇಗೆ ಮುಂದುವರಿಯುತ್ತಿದೆ ಎಂಬುದನ್ನು ಮನಸ್ಸುಗಳೆಲ್ಲ ನನ್ನವೆ. ಎಲ್ಲಾ ಕಾಲುಗಳ ಮೂಲಕ ನಾನು ನಡೆಯುವೆನು, ಎಲ್ಲಾ ಬಾಯಿಗಳ ಮೂಲಕ ನಾನು ಮಾತನಾಡುವೆನು, ಎಲ್ಲಾ ದೇಹಗಳಲ್ಲಿ ನಾನೇ ಇರುವೆನು.</p>
		<p>ಹಾಗಾದರೆ ನಾನು ಏತಕ್ಕೆ ಇದನ್ನು ಅನುಭವಿಸುವುದಿಲ್ಲ? ಆ ಹಂದಿಯಂತೆ ಇರುವ ವ್ಯಕ್ತಿತ್ವಕ್ಕೆ ಅಂಟಿಕೊಂಡಿರುವುದರಿಂದ, ನೀವು ಈ ಮನಸ್ಸಿಗೆ ಬದ್ದ ರಾಗಿರುವುದರಿಂದ ಇಲ್ಲಿ ಮಾತ್ರ ಇರಬಲ್ಲಿರಿ, ಅಲ್ಲಿ ಇರಲಾರಿರಿ. ಅಮೃತತ್ವ ಎಂದರೇನು ಎಂಬ ಪ್ರಶ್ನೆಗೆ “ಇದೇ, ನಮ್ಮ ಜೀವನವೇ ಅದು'' ಎಂದು ಎಷ್ಟು ಕಡಮೆ ಜನರು ಉತ್ತರಿಸಬಲ್ಲರು ! ಅನೇಕ ಜನರು ಇದೆಲ್ಲ ಮರ್ತ, ಸಾವು; ದೇವರು ಇಲ್ಲಿ ಇಲ್ಲ, ಸ್ವರ್ಗಕ್ಕೆ ಹೋದಾಗ ಮಾತ್ರ ಅಮೃತರಾಗುವೆವು ಎಂದು ಭಾವಿಸುವರು. ಸತ್ತ ಮೇಲೆ ದೇವರನ್ನು ನೋಡುತ್ತೇವೆ ಎಂದು ಊಹಿಸುವರು. ಆದರೆ ದೇವರನ್ನು ಇಲ್ಲಿ ನೋಡದೆ ಇದ್ದರೆ ಸತ್ತಮೇಲೆ ನೋಡುವುದಕ್ಕೆ ಆಗುವುದಿಲ್ಲ. ಅವರೆಲ್ಲ ಅಮರತ್ವದಲ್ಲಿ ನಂಬಿದ್ದರೂ, ಸತ್ತು ಸ್ವರ್ಗಕ್ಕೆ ಹೋದರೆ ಅದು ಸಿಕ್ಕುವುದಿಲ್ಲ ಎಂದು ಅವರಿಗೆ ಗೊತ್ತಿಲ್ಲ. ಅಮೃತತ್ವ ನಮಗೆ ಪ್ರಾಪ್ತವಾಗಬೇಕಾದರೆ, ನಮ್ಮ ಅಲ್ಪ ಹಂದಿಯ ವ್ಯಕ್ತಿತ್ವವನ್ನು ತ್ಯಜಿಸಬೇಕು; ಈ ದೇಹಕ್ಕೆ ನಾವು ಬದ್ಧರಾಗಿರಕೂಡದು. ಅಮೃತತ್ವ ಎಂದರೆ ನಾವೆಲ್ಲ ಒಂದು ಎಂದು ಭಾವಿಸುವುದು, ಎಲ್ಲ ದೇಹಗಳಲ್ಲಿ ವಾಸಿಸುವುದು, ಎಲ್ಲ ಮನಸ್ಸುಗಳ ಮೂಲಕ ಗ್ರಹಿಸುವುದು. ಈ ದೇಹದಲ್ಲಿ ಅಲ್ಲದೆ ಬೇರೆ ದೇಹಗಳಲ್ಲೂ ಅನುಭವಿಸಬೇಕಾಗಿದೆ. ಸಹಾನುಭೂತಿ ಎಂದರೇನು? ಇತರರಿಗೆ ತೋರಿಸುವ ಸಹಾನುಭೂತಿಗೆ ಒಂದು ಮಿತಿ ಇದೆಯೆ? ನಾನು ಇಡಿಯ ವಿಶ್ವದ ಮೂಲಕ ಅನುಭವಿಸಬಲ್ಲ ಒಂದು ಕಾಲ ಪ್ರಾಪ್ತವಾಗುವುದು ಸಾಧ್ಯ.</p>
		<p>ಇದರಿಂದ ಪ್ರಯೋಜನವೇನು? ದೇಹವನ್ನು ತ್ಯಜಿಸುವುದೇ ಬಹಳ ಕಷ್ಟ. ನನ್ನ ಈ ಅಲ್ಪ ಹಂದಿಯ ದೇಹದ ಸುಖವನ್ನು ಕಳೆದುಕೊಳ್ಳುವುದಕ್ಕೆ ತುಂಬಾ ದುಃಖವಾಗುವುದು. ವೇದಾಂತ ಸುಖವನ್ನು ತ್ಯಜಿಸಿ ಎನ್ನುವುದಿಲ್ಲ. ಅದನ್ನು ಅತಿಕ್ರಮಿಸಿ</p>
		<p>ಎನ್ನುವುದು. ಇಲ್ಲೇನೂ ದೇಹದಂಡನೆಯಿಲ್ಲ, ಒಂದು ದೇಹಕ್ಕಿಂತ ಎರಡು ದೇಹಗಳ ಮೂಲಕ ಪಡುವ ಆನಂದ ಹೆಚ್ಚು, ಅದಕ್ಕಿಂತ ಮೂರರ ಆನಂದ ಹೆಚ್ಚು. ನಾನು ಇಡಿಯ ವಿಶ್ವದ ಮೂಲಕ ಅನುಭವಿಸಬಲ್ಲೆನಾದರೆ ಇಡಿಯ ವಿಶ್ವವೇ ನನ್ನ ದೇಹವಾಗುವುದು. |</p>
		<p>ಈ ಬೋಧನೆಗಳನ್ನು ಕೇಳಿದರೆ ಹಲವರಿಗೆ ಅಂಜಿಕೆಯಾಗುವುದು. ಅವರು ಒಬ್ಬ ಮತಾಂಧನಾದ ದೇವರಿಂದ ಸೃಷ್ಟಿಸಲ್ಪಟ್ಟ ಅಲ್ಪ ಹಂದಿ ದೇಹಗಳು ತಾವಲ್ಲ ಎಂದು ಕೇಳಲು ಇಚ್ಛಿಸುವುದಿಲ್ಲ. ಮೇಲೆ ಬನ್ನಿ ಎಂದು ನಾನು ಅವರಿಗೆ ಹೇಳುತ್ತೇನೆ. ಅಯೊ ನಾವು ಪಾಪದಲ್ಲಿ ಹುಟ್ಟಿರುವೆವು, ಮತ್ತೊಬ್ಬರ ಕೃಪೆಯಿಲ್ಲದೆ ನಾವು ಬರಲಾರೆವು ಎನ್ನುವರು ಅವರು. ನೀವು ಪವಿತ್ರಾತ್ಮರು ಎಂದರೆ, “ಅಯ್ಯೋ ನಾಸ್ತಿಕನೇ, ಇದನ್ನು ಹೇಗೆ ನೀನು ಹೇಳಬಲ್ಲೆ? ನಮ್ಮಂತಹ ಕೆಲಸಕ್ಕೆ ಬಾರದವರು ದೇವರಾಗಬಲ್ಲರು ಎಂದು ಹೇಳಲು ಎಷ್ಟು ಧೈರ್ಯ ನಿನಗೆ ? ನಾವೆಲ್ಲ ಪಾಪಿಗಳು' ಎನ್ನುವರು. ಕೆಲವು ವೇಳೆ ಇದನ್ನು ಕಂಡಾಗ ನಾನು ತುಂಬಾ ನಿರುತ್ಸಾಹಿಯಾಗುವೆನು. ನೂರಾರು ಮಂದಿ ಸ್ತ್ರೀಪುರುಷರು ನರಕವಿಲ್ಲದೇ ಇದ್ದರೆ ಹೇಗೆ ಧರ್ಮ ಇರಬಲ್ಲದು ?'' ಎಂದು ಪ್ರಶ್ನಿಸುವರು. ಈ ಜನರು ತಾವೇ ನರಕಕ್ಕೆ ಹೋಗಲು ಇಚ್ಛೆ ಪಟ್ಟರೆ ಯಾರು ಅವರನ್ನು ತಡೆಯಬಲ್ಲರು ?..</p>
		<p>ನೀವು ಯಾವುದನ್ನು ಕನಸುಕಟ್ಟುತ್ತೀರೋ, ಯಾವುದನ್ನು ಕುರಿತು ಆಲೋಚಿಸುತ್ತಿರುವಿರೋ ಅವನ್ನು ಸೃಷ್ಟಿಸುತ್ತಿರಿ. ಅದು ನರಕವಾದರೆ ಸತ್ತ ಮೇಲೆ ನರಕವನ್ನು ನೋಡುತ್ತೀರಿ. ನೀವು ಪಾಪವನ್ನು ಅಂದರೆ ಸೈತಾನನನ್ನು ಆಲೋಚಿಸುತ್ತಿದ್ದರೆ ನಿಮಗೆ ಸೈತಾನ ಕಾಣುವನು. ಭೂತಪ್ರೇತಗಳನ್ನು ಆಲೋಚಿಸಿದರೆ ನೀವು ಅವನ್ನು ನೋಡುತ್ತೀರಿ. ನೀವು ಆಲೋಚಿಸಿದಂತೆ ಆಗುತ್ತೀರಿ. ನೀವು ಆಲೋಚಿಸಬೇಕಾದರೆ ಒಳ್ಳೆಯದನ್ನು ಆಲೋಚಿಸಿ, ಮಹದಾಲೋಚನೆಗಳನ್ನು ಮಾಡಿ. ನೀವು ಕೆಲಸಕ್ಕೆ ಬಾರದ ಸಣ್ಣ ಕೀಟಗಳೆಂದು ಭಾವಿಸುವುದು ಯೋಗ್ಯವಲ್ಲ. ನಾವು ದುರ್ಬಲರೆಂದು ಹೇಳಿಕೊಂಡರೆ ದುರ್ಬಲರಾಗುತ್ತೇವೆ, ನಾವು ಅದಕ್ಕಿಂತ ಮೇಲಾಗುವುದಿಲ್ಲ. ನಾವು ದೀಪವನ್ನು ಆರಿಸಿ, ಕದವನ್ನು ಮುಚ್ಚಿ, ಕೋಣೆ ಕತ್ತಲೆ ಎನ್ನುತ್ತೇವೆ. ಈ ಅವಿವೇಕವನ್ನು ಕುರಿತು ಯೋಚಿಸಿ ನೋಡಿ, ನಾನು ಪಾಪಿ ಎಂದುಕೊಂಡರೆ ಇದರಿಂದ ಏನು ಪ್ರಯೋಜನ? ನಾವು ಕತ್ತಲೆಯಲ್ಲಿದ್ದರೆ ಒಂದು ದೀಪವನ್ನು ಹಳ್ಳೋಣ. ಆಗ ಎಲ್ಲಾ ಸರಿ ಬರುವುದು. ಆದರೂ ಮನುಷ್ಯನ ಸ್ವಭಾವ ಎಷ್ಟು ವಿಚಿತ್ರವಾದುದು ! ತಮ್ಮ ಹಿಂದೆ ಯಾವಾಗಲೂ ವಿಶ್ವಾತ್ಮನಿರುವನೆಂದು ಗೊತ್ತಿದ್ದರೂ ಅವರು ಸೈತಾನ್, ಪಾಪ, ಅಸತ್ಯ ಇವನ್ನು ಕುರಿತು ಯೋಚಿಸುತ್ತಿರುವರು. ನೀವು ಅವರಿಗೆ ಸತ್ಯ ಹೇಳಿದರೆ ಅದು ಕಾಣುವುದಿಲ್ಲ. ಅವರಿಗೆ ಕತ್ತಲೆಯೇ ಇಷ್ಟ.</p>
		<p>ವೇದಾಂತಿ ಕೇಳುವ ದೊಡ್ಡದೊಂದು ಪ್ರಶ್ನೆ ಇದು: ಜನರು ಏತಕ್ಕೆ ಅಂಜುವರು? ಇದಕ್ಕೆ ಕಾರಣವೇ ಜನರು ಅನ್ಯರನ್ನು ಆಶ್ರಯಿಸಿ ತಾವು ಅಸಹಾಯಕರಾಗಿರುವುದು. ನಾವು ಶುದ್ಧ ಸೋಮಾರಿಗಳು. ಏನನ್ನೂ ನಮಗಾಗಿ ಮಾಡಿಕೊಳ್ಳಲು ಇಚ್ಛೆಯಿಲ್ಲ.</p>
		<p>ಅದನ್ನೆಲ್ಲಾ ಮಾಡುವುದಕ್ಕೆ ನಮಗೆ ಒಬ್ಬ ದೇವರು ಬೇಕು, ದೇವದೂತ ಬೇಕು. ತುಂಬಾ ಶ್ರೀಮಂತ ಎಂದೂ ನಡೆಯುವುದಿಲ್ಲ. ಯಾವಾಗಲೂ ಗಾಡಿಯಲ್ಲೇ ಹೋಗುತ್ತಾನೆ. ಆದರೆ ಕೆಲವು ವರುಷಗಳಾದ ಮೇಲೆ ಅವನಿಗೆ ಗೊತ್ತಾಗುವುದು, ಕಾಲುಗಳ ಮೇಲೆ ಸ್ವಾಧೀನವೇ ಅವನಿಗೆ ತಪ್ಪಿಹೋಗಿದೆ ಎಂದು. ಆಗ ತಾನು ಹಾಗೆ ಜೀವಿಸಿದ್ದು ತಪ್ಪು ಎಂದು ಭಾವಿಸುವನು. ಯಾರೂ ನನಗಾಗಿ ನಡೆಯಲಾರರು. ಎಂದಾದರೂ ಯಾರಾದರೂ ಹೀಗೆ ಮಾಡಿದ್ದರೆ ಇದರಿಂದ ನನಗೇ ಅಪಾಯ. ಒಬ್ಬನಿಗೆ ಎಲ್ಲವನ್ನೂ ಇತರರು ಮಾಡಿದರೆ ಅಂಗಾಂಗಗಳ ಪ್ರಯೋಜನವೇ ಇರುವುದಿಲ್ಲ. ನಾವೇ ನಮಗೆ ಮಾಡಿಕೊಂಡದ್ದು ಮಾತ್ರ ನಮ್ಮದು. ನಮಗಾಗಿ ಇತರರು ಮಾಡಿದುದಾವುದೂ ನಮ ದಾಗಲಾರದು. ನನ್ನ ಉಪನಾಸದಿಂದ ನೀವು ಆಧ್ಯಾತ್ಮಿಕ ಸತ್ಯಗಳನ್ನು ಅರಿಯಲಾರಿರಿ. ನೀವು ಏನಾದರೂ ಕಲಿತಿದ್ದರೆ, ನಾನೊಂದು ಕಿಡಿ ಮಾತ್ರ ಆಗಿದ್ದ ; ಅದರಿಂದ ಕಿಚ್ಚು ನಿಮ್ಮಲ್ಲಿ ಹುಟ್ಟಿತು. ಮಹಾತ್ಮರು, ಗುರುಗಳು, ಮಾಡುವುದು ಇಷ್ಟು ಮಾತ್ರ. ಸಹಾಯಕ್ಕಾಗಿ ಅಲ್ಲಿ ಇಲ್ಲಿ ಅಲೆಯುವುದೆಲ್ಲ ನಿಷ್ಟ್ರಯೋಜಕ.</p>
		<p>ಭರತಖಂಡದಲ್ಲಿ ಎತ್ತಿನ ಗಾಡಿಗಳಿವೆ. ಗಾಡಿಗೆ ಒಂದು ಜೊತೆ ಎತ್ತುಗಳನ್ನು ಕಟ್ಟುತ್ತಾರೆ. ಕೆಲವು ವೇಳೆ ನೊಗದ ಮುಂದೆ ಎತ್ತಿಗೆ ಕಾಣುವಂತೆ ಸ್ವಲ್ಪ ಹುಲ್ಲನ್ನು ಕಟ್ಟುತ್ತಾರೆ. ಆದರೆ ಅದರ ಬಾಯಿಗೆ ಅದು ಎಟಕುವುದಿಲ್ಲ. ಎತ್ತುಗಳು ಅದನ್ನು ಮೇಯಬೇಕೆಂದು ಎಷ್ಟೋ ಪ್ರಯತ್ನಪಡುತ್ತವೆ, ಆದರೆ ಸಾಧ್ಯವಾಗುವುದಿಲ್ಲ. ನಿಮಗೆ ನಿಜವಾಗಿ ಸಹಾಯ ಬರುವುದೂ ಹೀಗೆಯೇ ! ನಮಗೆ ಬಾಹ್ಯ ಪ್ರಪಂಚದಿಂದ ರಕ್ಷಣೆ, ಬಲ, ಬುದ್ದಿ, ಸೌಖ್ಯ ಎಲ್ಲಾ ಬರುವುದೆಂದು ಆಶಿಸುವೆವು. ನಾವು ಯಾವಾಗಲೂ ಆಶಿಸುವೆವು. ಆದರೆ ಅದು ಎಂದಿಗೂ ಈಡೇರುವುದಿಲ್ಲ. ಎಂದಿಗೂ ಹೊರಗಿನಿಂದ ಯಾವ ಸಹಾಯವೂ ಬಂದಿಲ್ಲ. ಆ ಮನುಷ್ಯನಿಗೆ ಸಹಾಯವಿಲ್ಲ. ಹಿಂದೆ ಎಂದೂ ಇರಲಿಲ್ಲ, ಈಗ ಇಲ್ಲ, ಮುಂದೆ ಎಂದೆಂದಿಗೂ ಇರಲಾರದು. ಏತಕ್ಕೆ ಬೇಕು ? ನೀವು ಸ್ತ್ರೀಪುರುಷರಲ್ಲವೆ? ನಾಚಿಕೆ ಯಾಗುವುದಿಲ್ಲವೆ? ನೀವು ಧೂಳೀಕಣಗಳಾದರೆ ನಿಮಗೆ ಸಹಾಯ ಬರುವುದು. ಆದರೆ ನೀವು ಆತ್ಮ, ನಿಮ್ಮ ಕಷ್ಟಗಳಿಂದ ನೀವೇ ಪಾರಾಗಿ, ಆತ್ಮನನ್ನು ಆತ್ಮನಿಂದ ಉದ್ದರಿಸಿ. ನಿಮಗೆ ಸಹಾಯ ಮಾಡುವುದಕ್ಕೆ ಯಾರೂ ಇಲ್ಲ, ಎಂದೂ ಇರಲಿಲ್ಲ. ಇದ್ದರು ಎಂದು ಭಾವಿಸುವುದೊಂದು ಮಧುರ ಮೋಹ. ಇದರಿಂದ ಏನೂ ಪ್ರಯೋಜನವಿಲ್ಲ.</p>
		<p>ಒಂದು ಸಲ ಕೈಸ್ತನೊಬ್ಬ ಬಂದು "ನೀನೊಬ್ಬ ಘೋರ ಪಾತಕಿ'' ಎಂದನು. ನಾನು “ಹೌದು” ಎಂದನು. ಅವನೊಬ್ಬ ಪಾದ್ರಿ. ಅವನು ನನಗೆ ಸ್ವಲ್ಪವೂ ವಿರಾಮ ಕೊಡುತ್ತಿರಲಿಲ್ಲ. ಅವನನ್ನು ಕಂಡರೆ ನಾನು ಓಡಿಹೋಗಲೆತ್ನಿಸುತ್ತಿದ್ದನು. ಅವನು ಮತ್ತೊಮ್ಮೆ “ನೋಡು, ನಿನಗೊಂದು ಒಳ್ಳೆಯ ಸಮಾಚಾರ ಇರುವುದು, ನೀನು ಪಾಪಿ, ನರಕಕ್ಕೆ ಹೋಗುವೆ?'' ಎಂದನು. ಅದಕ್ಕೆ ನಾನು ಒಳ್ಳೆಯದು, ಇನ್ನೇನಿದೆ? ನೀನು ಎಲ್ಲಿಗೆ ಹೋಗುವೆ?” ಎಂದು ಕೇಳಿದೆ. ಆತ ತಾನು ಸ್ವರ್ಗಕ್ಕೆ ಹೋಗುತ್ತೇನೆ ಎಂದ. “ನಾನು ನರಕಕ್ಕೆ ಹೋಗುತ್ತೇನೆ'' ಎಂದೆ. ಅಂದಿನಿಂದ ಅವನು ನನ್ನನ್ನು ತ್ಯಜಿಸಿದ.</p>
		<p>ಕೈಸ್ತನೊಬ್ಬ ಬಂದು, “ನೀವೆಲ್ಲ ಹಾಳಾಗುವಿರಿ, ಆದರೆ ನೀವು ಈ ಸಿದ್ದಾಂತವನ್ನು ನಂಬಿದರೆ ಕ್ರಿಸ್ತ ನಿಮ್ಮನ್ನು ಉದ್ಧರಿಸುತ್ತಾನೆ'' ಎನ್ನುವನು. ಇದು ಸತ್ಯವಾದರೆ (ಆದರೆ ಇದು ಬರಿಯ ಮೂಢನಂಬಿಕೆ ) ಕೈಸ್ತ ದೇಶಗಳಲ್ಲಿ ಪಾಪವೇ ಇರುತ್ತಿರಲಿಲ್ಲ. ನಾವು ಇದನ್ನು ನಂಬೋಣ. ನಂಬುವುದಕ್ಕೆ ಏನೂ ಖರ್ಚುಮಾಡಬೇಕಾಗಿಲ್ಲ. ಆದರೆ ಇದರಿಂದ ಏನೂ ಪ್ರಯೋಜನವಿಲ್ಲ. ಏತಕ್ಕೆ ಕ್ರೈಸ್ತರಲ್ಲಿ ಇಷ್ಟೊಂದು ದುರ್ಜನರು ಇರುವರು ಎಂದು ಕೇಳಿದರೆ, ನಾವು ಇನ್ನೂ ಅದಕ್ಕೆ ಕೆಲಸ ಮಾಡಬೇಕಾಗಿದೆ ಎನ್ನುವರು. ದೇವರನ್ನು ನಂಬಿ, ಆದರೆ ಬಂದೂಕಿನ ಮದ್ದನ್ನು ಒಣಗಿಸಿಟ್ಟಿರಿ ಎನ್ನುವರು. ನೀವು ದೇವರನ್ನು ಪ್ರಾರ್ಥಿಸಿ, ಅವನು ಬಂದು ನಿಮಗೆ ಸಹಾಯಮಾಡಲಿ ! ಆದರೆ ನಾನೇ ಹೋರಾಡಬೇಕಾಗಿದೆ, ಪ್ರಾರ್ಥಿಸಬೇಕಾಗಿದೆ, ಪೂಜಿಸಬೇಕಾಗಿದೆ. ನನ್ನ ಸಮಸ್ಯೆಗಳನ್ನೆಲ್ಲ ಪರಿಹರಿಸಿಕೊಳ್ಳುವವನು ನಾನೇ. ಆದರೆ ಕೀರ್ತಿಯನ್ನೆಲ್ಲ ದೇವರು ತೆಗೆದುಕೊಳ್ಳುವನು. ಇದು ಸರಿಯಲ್ಲ. ನಾನು ಎಂದಿಗೂ ಹಾಗೆ ಮಾಡುವುದಿಲ್ಲ.</p>
		<p>ಒಂದು ಸಲ ಯಾರೋ ನನ್ನನ್ನು ಊಟಕ್ಕೆ ಕರೆದರು. ಗೃಹಿಣಿ 'ಗ್ರೇಸ್ (grace) ಹೇಳಿ ಊಟಕ್ಕೆ ಮುಂಚೆ” ಎಂದಳು. “ತಾಯಿ ನಿನಗೆ ಗ್ರೇಸ್ ಹೇಳುತ್ತೇನೆ. ಗ್ರೇಸ್ ಮತ್ತು ಧನ್ಯವಾದ ಇವುಗಳನ್ನೆಲ್ಲ ನಿನಗೆ ಸಲ್ಲಿಸುತ್ತೇನೆ'' ಎಂದೆನು. ಕೆಲಸಮಾಡಿದಾಗ ನಾನೇ ಶ್ಲಾಘಿಸಿಕೊಳ್ಳುತ್ತೇನೆ. ನಾನು ಕಷ್ಟಪಟ್ಟು ಕೆಲಸಮಾಡಿ ನನ್ನಲ್ಲಿರುವುದನ್ನು ಸಂಪಾದಿಸಿದೆ. ಆದಕಾರಣ ನನಗೆಯೇ ಧನ್ಯವಾದ.</p>
		<p>ನೀವು ಯಾವಾಗಲೂ ಕಷ್ಟಪಟ್ಟು ಕೆಲಸಮಾಡಿ, ಇನ್ನೊಬ್ಬರನ್ನು ಹೊಗಳುತ್ತೀರಿ. ಯಾಕೆಂದರೆ ನಿಮಗೆ ಅಂಜಿಕೆ, ಮೂಢನಂಬಿಕೆ, ಸಾವಿರಾರು ವರುಷಗಳಿಂದ ಬಂದ ಈ ಮೂಢನಂಬಿಕೆ ಇನ್ನು ಮೇಲೆ ಇರಕೂಡದು. ಆಧ್ಯಾತ್ಮಿಕರಾಗಬೇಕಾದರೆ ಸ್ವಲ್ಪ ಕಷ್ಟಪಟ್ಟು ಸಾಧನೆ ಮಾಡಬೇಕು. ಮೂಢನಂಬಿಕೆಗಳೆಲ್ಲ ಜಡ ವಾದಕ್ಕೆ ಸೇರಿದುವುಗಳು. ಏಕೆಂದರೆ ಅವೆಲ್ಲ ದೇಹದಿಂದ ಜನಿಸಿದುವುಗಳು. ದೇಹ, ದೇಹ ! ಅಲ್ಲಿ ಆತ್ಮವೇನೂ ಇಲ್ಲ: ಆತ್ಮಕ್ಕೆ ಯಾವ ಮೂಢನಂಬಿಕೆಯೂ ಇಲ್ಲ. ಅದು ದೇಹದ ಕ್ಷಣಿಕ ಆಸೆಗೆ ಅತೀತವಾಗಿದೆ.</p>
		<p>ಆದರೆ ಆಧ್ಯಾತ್ಮಿಕ ಕ್ಷೇತ್ರಕ್ಕೆ ಈ ಕ್ಷಣಿಕ ಆಸೆಗಳು ಕೆಲವು ಕಡೆ ಧಾಳಿ ಇಟ್ಟಿವೆ. ನಾನು ಹಲವು ಸ್ಪಿರಿಚುಯಲಿಸ್ಟರ ಸಭೆಗೆ ಹೋಗಿರುವೆನು. ಅಂತಹ ಒಂದರಲ್ಲಿ ಮುಂದಾಳು ಒಬ್ಬ ಮಹಿಳೆಯಾಗಿದ್ದಳು. ಆಕೆ ನಿನ್ನ ತಾಯಿ ಮತ್ತು ಅಜ್ಜಿ ನನ್ನ ಬಳಿಗೆ ಬಂದು ಮಾತನಾಡಿದರು' ಎಂದಳು. ಆದರೆ ನನ್ನ ತಾಯಿ ಇನ್ನೂ ಬದುಕಿರುವಳು. ಜನರು ಸತ್ತರೂ ದೇಹಧಾರಿಗಳಾಗಿರುವರೆಂದು ಅವರ ಬಂಧುಗಳು ಭಾವಿಸುವರು. ಸ್ಪಿರಿಚುಯಲಿಸ್ಟರು ಈ ಮೂಢನಂಬಿಕೆಯನ್ನೇ ಉಪಯೋಗಿಸಿಕೊಳ್ಳುವರು. ನನ್ನ ಸತ್ತುಹೋದ ತಂದೆ ಇನ್ನೂ ಈ ಅನಿಷ್ಟ ಭೌತಿಕ ದೇಹವನ್ನು ಧರಿಸಿರುವನು ಎಂದು ಕೇಳಿದರೆ ನನಗೆ ತುಂಬಾ ವ್ಯಥೆಯಾಗುವುದು. ಜನರಿಗೆ ಇದರಿಂದ ಒಂದು ಸಮಾಧಾನ, ಅವರೆಲ್ಲ ದೇಹಧಾರಿಗಳಾಗಿರುವರು ಎಂದು, ಮತ್ತೊಂದು ಕಡೆ ಏಸು ಕ್ರಿಸ್ತನನ್ನು ಬರಮಾಡಿದರು. 'ದೇವರೆ, ಆರೋಗ್ಯವೆ?' ಎಂದೆ ನಾನು. ನನಗೆ ಇದರಿಂದ ತುಂಬಾ</p>
		<p>ನಿರಾಸೆಯಾಗುವುದು. ಆ ಮಹಾಪುರುಷನೇ ಇನ್ನೂ ಒಂದು ದೇಹವನ್ನು ಧರಿಸಿದ್ದರೆ ನಮ್ಮಂತಹವರ ಪಾಡೇನು? ಸ್ಪಿರಿಚುಯಲಿಸ್ಟರು ಅವರಲ್ಲಿ ಯಾರನ್ನೂ ಮುಟ್ಟಲು ನನಗೆ ಬಿಡಲಿಲ್ಲ. ಅವರು ನಿಜವಾದರೂ ನನಗೆ ಬೇಕಾಗಿಲ್ಲ. “ತಾಯಿ, ನಿಜವಾಗಿ ನಾಸ್ತಿಕರು ಈ ಜನರು ! ಇನ್ನೂ ಇಂದ್ರಿಯಗಳ ವ್ಯಾಮೋಹವಿದೆ. ಈಗ ಇಲ್ಲಿರುವುದು ಸಾಲದೆ ? ಸತ್ತ ಅನಂತರವೂ ಇದೇ ಇರಬೇಕು ಇವರಿಗೆ !” - ವೇದಾಂತದ ದೇವರು ಯಾರು? ಅವನೊಂದು ತತ್ಯ, ವ್ಯಕ್ತಿಯಲ್ಲ. ನಾವು, ನೀವೆಲ್ಲ ಸಗುಣ ದೇವರು. ಸೃಷ್ಟಿ ಸ್ಥಿತಿಪ್ರಳಯಕರ್ತೃವಾದ ನಿರಾಕಾರ ಈಶ್ವರನು ನಿರ್ಗುಣವಾದ ಒಂದು ತತ್ಯ. ನಾವು ನೀವು, ಭೂತ ಪ್ರೇತ, ಬೆಕ್ಕು ಇಲಿ ಮುಂತಾದವುಗಳೆಲ್ಲ ಆ ನಿರಾಕಾರದ ಆವಿರ್ಭಾವಗಳು, ಎಲ್ಲರೂ ಸಗುಣ ದೇವರುಗಳು. ನೀವು ಸಗುಣ ದೇವರುಗಳನ್ನು ಪೂಜಿಸಲು ಇಚ್ಚಿಸುತ್ತೀರಿ. ಅದು ನಿಮ್ಮ ಆತ್ಮ ಪೂಜೆ. ನೀವು ನನ್ನ ಬುದ್ಧಿವಾದವನ್ನು ಕೇಳಿದರೆ ನೀವು ಯಾವ ಚರ್ಚಿಗೂ ಹೋಗುವುದಿಲ್ಲ; ಹೊರಗೆ ಬಂದು ಅವುಗಳಿಂದ ಪಾರಾಗಿ, ಹಲವು ಶತಮಾನಗಳಿಂದ ನಿಮಗೆ ಅಂಟಿಕೊಂಡಿರುವ ಮೂಢನಂಬಿಕೆಗಳನ್ನೆಲ್ಲ ತೊಳೆಯಿರಿ. ಅಥವಾ ನಿಮಗೆ ಹಾಗೆ ಮಾಡಲು ಇಚ್ಛೆ ಇಲ್ಲದೆ ಇರಬಹುದು. ಏಕೆಂದರೆ ನಿಮಗೆ ಈ ದೇಶದಲ್ಲಿ ದಿನವೂ ಸ್ನಾನಮಾಡಿ ಅಭ್ಯಾಸವಿಲ್ಲ. ಪದೇ ಪದೇ ಸ್ನಾನಮಾಡುವುದು ಹಿಂದೂಗಳಲ್ಲಿ ರೂಢಿ, ಈ ದೇಶದಲ್ಲಿ ಇಲ್ಲ.</p>
		<p>''ನೀವು ಏತಕ್ಕೆ ಇಷ್ಟೊಂದು ನಗುವುದು, ಇಷ್ಟೊಂದು ತಮಾಷೆಮಾಡುವುದು?'' ಎಂದು ಅನೇಕ ವೇಳೆ ಜನರು ನನ್ನನ್ನು ಕೇಳುವರು. ನಾನು ಸ್ವಲ್ಪ ಗಂಭೀರವಾಗುತ್ತೇನೆ, ಹೊಟ್ಟೆನೋವು ಬಂದಾಗ !” ಎಂದೆ. ಭಗವಂತ ಸಚ್ಚಿದಾನಂದಮಯ. ಇರುವ ವಸ್ತುಗಳಲ್ಲೆಲ್ಲಾ ಅವನೇ ಸತ್ಯ. ಅವನೇ ಎಲ್ಲದರಲ್ಲಿಯೂ ಸತ್ಯ ಮತ್ತು ಶುಭ. ನೀವೆಲ್ಲ ಅವನ ಅವತಾರಗಳು. ಇದೇ ಮಹಿಮಾಮಯವಾದುದು. ನೀವು ಹೆಚ್ಚು ಅವನ ಸಮಿಾಪದಲ್ಲಿದಷ್ಟೂ, ಅಳುವುದು ಕಡಮೆಯಾಗುವುದು. ದೂರವಿದ್ದಷ್ಟೂ ಗೋಳಿನ ಮುಖ ಜಾಸ್ತಿ. ಭಗವಂತನಲ್ಲಿ ಸದಾ ವಿಹರಿಸುವವನು ದುಃಖಿಯಾದರೆ, ಅವನಲ್ಲಿದ್ದು ಪ್ರಯೋಜನವೇನಾಯಿತು? ಇಂತಹ ದೇವರಿಂದ ಏನು ಪ್ರಯೋಜನ? ಅವನನ್ನು ಪೆಸಿಫಿಕ್ ಸಾಗರಕ್ಕೆ ನೂಕಿ ಬಿಡಿ. ನಮಗೆ ಅವನು ಬೇಡ.</p>
		<p>ಆದರೆ ದೇವರು ಅನಂತ, ನಿರ್ಗುಣ, ಸದಾಕಾಲದಲ್ಲಿಯೂ ಇರುವವನು. ನಿರ್ವಿಕಾರಿ, ಅಮೃತನು, ನಿರ್ಭಯನು ಅವನು. ನೀವೆಲ್ಲ ಅವನ ಅಭಿವ್ಯಕ್ತಿಗಳು, ಅವನ ವಿಗ್ರಹಗಳು. ಇದೇ ವೇದಾಂತದ ದೇವರು. ಅವನ ಸ್ವರ್ಗ ಎಲ್ಲೆಲ್ಲಿಯೂ ಇರುವುದು. ಈ ಸ್ವರ್ಗದಲ್ಲಿ ಎಲ್ಲಾ ದೇವ ದೇವತೆಗಳೂ ಇರುವರು. ಆ ದೇವ ದೇವತೆಗಳು ನೀವೇ. ದೇವಾಲಯಗಳಲ್ಲಿ ಹೂವುಗಳನ್ನಿಟ್ಟು ಪ್ರಾರ್ಥಿಸುವುದನ್ನು ಬಿಟ್ಟುಬಿಡಿ.</p>
		<p>ನೀವು ಯಾವುದಕ್ಕಾಗಿ ಪ್ರಾರ್ಥಿಸುವಿರಿ? ನೀವು ಸ್ವರ್ಗಕ್ಕೆ ಹೋಗಬೇಕೆ ? ನಿಮಗೆ ಏನೋ ಸಿಕ್ಕಬೇಕು, ಇತರರಿಗೆ ಅದು ಸಿಕ್ಕಬಾರದೆಂದು ಪ್ರಾರ್ಥಿಸುವಿರೇನು? “ದೇವರೆ,</p>
		<p>ನನಗೆ ಹೆಚ್ಚು ಊಟ ಕೊಡು, ಇನ್ನೊಬ್ಬರು ಬೇಕಾದರೆ ಉಪವಾಸವಿರಲಿ.'' ಯಾರು ಸತ್ಯಸ್ವರೂಪನೊ, ಅನಂತನೂ, ಅಂಶವಿಲ್ಲದ ನಿಷ್ಕಳಂಕನಾದ ನಿತ್ಯಮುಕ್ತನೊ, ನಿತ್ಯಶುದ್ದನೋ, ನಿತ್ಯಪೂರ್ಣನೊ, ಅಂತಹ ದೇವರನ್ನು ನೀವು ಎಷ್ಟು ಅಲ್ಪವಾಗಿ ಭಾವಿಸುವಿರಿ ! ನಾವು ಅವನಿಗೆ ಮಾನವಗುಣ, ಕ್ರಿಯೆ, ಮಿತಿ- ಇವುಗಳನ್ನೆಲ್ಲ ಆರೋಪಿಸುತ್ತೇವೆ. ಅವನು ನಮಗೆ ಅನ್ನ ಬಟ್ಟೆಗಳನ್ನು ಒದಗಿಸಬೇಕು. ಆದರೆ ನಿಜವಾಗಿ ನಾವೇ ಇದನ್ನೆಲ್ಲ ಮಾಡಿಕೊಳ್ಳಬೇಕಾಗಿದೆ, ಇತರರಾರೂ ನಮಗೆ ಇದನ್ನು ಮಾಡುವುದಿಲ್ಲ. ಇದೇ ಸತ್ಯಾಂಶ.</p>
		<p>ಆದರೆ ಇದನ್ನು ನೀವು ಆಲೋಚಿಸುವುದು ಅಪರೂಪ, ಎಲ್ಲಿಯೋ ಒಬ್ಬನು ದೇವರಿರುವನೆಂದು, ಅವನಿಗೆ ನಿಮ್ಮ ಮೇಲೆ ಬಹಳ ಪ್ರೀತಿಯೆಂದು ಭಾವಿಸುವಿರಿ. ನೀವು ಕೇಳಿದ್ದನ್ನೆಲ್ಲಾ ಅವನು ಕೊಡುವನು. ನೀವು ಇತರರಿಗಾಗಿ ಏನನ್ನೂ ಕೇಳುವುದಿಲ್ಲ, ನೀವು ಬೇಡುವುದೆಲ್ಲ ನಿಮಗಾಗಿ, ನಿಮ್ಮ ಮನೆಯವರಿಗಾಗಿ, ನಿಮ್ಮ ನೆಂಟರಿಷ್ಟರಿಗಾಗಿ, ಹಿಂದೂ ಉಪವಾಸದಿಂದ ನರಳುತ್ತಿದ್ದರೆ ನೀವು ಮನಸ್ಸಿಗೆ ಹಾಕಿಕೊಳ್ಳುವುದಿಲ್ಲ. ಆಗ ಕೈಸ್ತರ ದೇವರೇ ಹಿಂದೂಗಳ ದೇವರೆಂಬ ಭಾವನೆ ನಿಮಗೆ ಬರುವುದಿಲ್ಲ. ನಮ್ಮ ಭಗವಂತನ ಭಾವನೆ, ನಮ್ಮ ಪೂಜೆ, ನಮ್ಮ ಪ್ರಾರ್ಥನೆ ಇವುಗಳಲ್ಲೆಲ್ಲಾ ನಾವು ದೇಹವೆಂಬ ಮೂಢ ಭಾವನೆ ಬೆರೆತುಹೋಗಿದೆ. ನಾನು ಹೇಳುತ್ತಿರುವುದು ನಿಮಗೆ ಇಷ್ಟವಾಗದಿರಬಹುದು. ನೀವು ನನ್ನನ್ನು ಇಂದು ಶಪಿಸಬಹುದು. ಆದರೆ ನಾಳೆ ನೀವೇ ನನ್ನನ್ನು ಆಶೀರ್ವದಿಸುತ್ತೀರಿ.</p>
		<p>ನಾವು ಚಿಂತಕರಾಗಬೇಕಾಗಿದೆ. ಪ್ರತಿಯೊಂದು ಜನ್ಮದಲ್ಲಿಯೂ ದುಃಖವಿದೆ. ನಾವು ಈ ಜಡವಾದದಿಂದ ಪಾರಾಗಬೇಕು. ನಮ್ಮ ತಾಯಂದಿರಿಗೆ ನಮ್ಮ ಮೇಲೆ ಇರುವ ಅಧಿಕಾರವನ್ನು ಕಳೆದುಕೊಳ್ಳಲು ಇಚ್ಚೆಯಿಲ್ಲ. ಆದರೂ ನಾವು ಪ್ರಯತ್ನಪಡಬೇಕು. ಈ ಹೋರಾಟವೇ ನಿಜವಾದ ಪೂಜೆ. ಉಳಿದುದೆಲ್ಲ ನಿಷ್ಟ್ರಯೋಜನ. ನೀವೇ ಸಾಕಾರ ದೇವರು. ಈಗ ತಾನೇ ನಾನು ನಿಮ್ಮನ್ನು ಪೂಜಿಸುತ್ತಿರುವೆನು. ಇದೇ ಶ್ರೇಷ್ಠ ಪ್ರಾರ್ಥನೆ. ಇಡಿಯ ವಿಶ್ವವನ್ನು ಅದರ ಸೇವೆಯನ್ನು ಮಾಡುವುದರ ಮೂಲಕ ಪೂಜಿಸಿ. ಅದು ಸೇವೆಯಾದರೆ ಪೂಜೆಯಾಗುವುದು,ಎತ್ತರವಾದ ವೇದಿಕೆಯ ಮೇಲೆ ನಿಲ್ಲುವುದು ಪೂಜೆಯಾಗುವುದಿಲ್ಲ.</p>
		<p>ನಾವು ಅನಂತ ಸತ್ಯವನ್ನು ಹೊಸದಾಗಿ ಎಂದಿಗೂ ಪಡೆಯುವುದಿಲ್ಲ. ಅದು ಯಾವಾಗಲೂ ಇಲ್ಲೇ ಇರುವುದು. ಅವಿನಾಶಿ, ಅಜ ಅದು. ವಿಶ್ವೇಶ್ವರನು ಎಲ್ಲರಲ್ಲಿಯೂ ಇರುವನು. ಇರುವುದೊಂದೇ ದೇವಾಲಯ, ಅದೇ ದೇಹ, ಇರುವ ಏಕಮಾತ್ರ ದೇವಸ್ಥಾನ ಅದೊಂದೆ. ಈ ದೇಹದಲ್ಲಿ ಆತ್ಮೀಶ್ವರನು ರಾಜರಾಜನಾಗಿ ಇರುವನು. ನಾವು ಅವನನ್ನು ನೋಡುವುದಿಲ್ಲ. ಆದಕಾರಣವೆ ಅವನ ವಿಗ್ರಹವನ್ನು ಮಾಡಿ ಅದಕ್ಕೊಂದು ದೇವಸ್ಥಾನವನ್ನು ಕಟ್ಟುವೆವು, ವೇದಾಂತವು ಭಾರತ ದ ರದಲ್ಲಿ ಯಾವಾಗಲಿನಿಂದಲೂ ಇರುವುದು. ಆದರೂ ಅಲ್ಲಿ ಬೇಕಾದಷ್ಟು ದೇವಸ್ಥಾನಗಳಿವೆ. ದೇವಸ್ಥಾನಗಳು ಮಾತ್ರವಲ್ಲ, ವಿಗ್ರಹಗಳಿರುವ ಗುಹೆಗಳಿವೆ. ಗಂಗಾ ನದಿಯ ತೀರದಲ್ಲಿ</p>
		<p>ನೀರಿಗಾಗಿ ಮೂಢನು ಒಂದು ಭಾವಿಯನ್ನು ತೋಡುತ್ತಿರುವನು. ನಾವು ಅವನಂತೆ ಇರುವೆವು. ನಾವು ದೇವರೊಡನೆ ಇದ್ದರೂ ನಾವು ಹೊರಗೆ ವಿಗ್ರಹಗಳನ್ನು ಮಾಡಬೇಕಾಗಿದೆ. ಅವನು ಸದಾಕಾಲದಲ್ಲಿ ನಮ್ಮ ದೇಹ ಎಂಬ ದೇವಾಲಯ ದಲ್ಲಿರುವಾಗಲೂ ನಾವು ಅವನನ್ನು ಒಂದು ವಿಗ್ರಹದಲ್ಲಿ ಆರೋಪಿಸಿರುವೆವು. ನಾವು ಹುಚ್ಚರು; ಇದೇ ಮಹಾ ಮೋಹ. <sup><a epub:type="noteref" href="999-aside.xhtml#id-001-47">*</a></sup> ಪ್ರತಿಯೊಂದನ್ನೂ ದೇವರೆಂದು ಆರಾಧಿಸಿ, ಪ್ರತಿಯೊಂದು ಆಕಾರವೂ ಅವನ ದೇವಾಲಯವೆ. ಉಳಿದುದೆಲ್ಲಾ ಭಾಂತಿ, ಯಾವಾಗಲೂ ಒಳಗೆ ನೋಡಿ, ಹೊರಗೆ ನೋಡಬೇಡಿ, ವೇದಾಂತವು ಬೋಧಿಸುವ ದೇವರು ಇದು, ಬೋಧಿಸುವ ಪೂಜೆ ಇದು. ಆದಕಾರಣ ವೇದಾಂತದಲ್ಲಿ ಜಾತಿ-ಕುಲ-ವರ್ಣಬೇಧಗಳಿಲ್ಲ. ಈ ಧರ್ಮ ಇಡಿಯ ಭರತಖಂಡದ ರಾಷ್ಟ್ರೀಯ ಧರ್ಮ ಹೇಗೆ ಆಗಬಲ್ಲದು? <sup><a epub:type="noteref" href="999-aside.xhtml#id-001-48">*</a></sup> ಭರತಖಂಡದಲ್ಲಿ ನೂರಾರು ಜಾತಿಗಳಿವೆ. ಒಬ್ಬ ಮತ್ತೊಬ್ಬನ ಆಹಾರವನ್ನು ಮುಟ್ಟಿದರೆ “ದೇವರೇ, ನನ್ನನ್ನು ರಕ್ಷಿಸು, ನಾನು ಮೈಲಿಗೆಯಾದೆ' ಎಂದು ಅರಚುವನು. ನಾನು ಪಾಶ್ಚಾತ್ಯ ಪ್ರವಾಸವನ್ನು ಪೂರೈಸಿಕೊಂಡು ಭರತಖಂಡಕ್ಕೆ ಹೋದಾಗ ಅಲ್ಲಿ ಅನೇಕ ಸಂಪ್ರದಾಯಸ್ಥರು ನಾನು ಪಾಶ್ಚಾತ್ಯರೊಂದಿಗೆ ಬೆರೆತಿದ್ದಕ್ಕೆ ವಿಪರೀತ ಗಲಾಟೆ ಮಾಡಿದರು. ಪಾಶ್ಚಾತ್ಯರಿಗೆ ವೇದಾಂತವನ್ನು ಬೋಧಿಸಿದ್ದು ಅವರಿಗೆ ಆಗದು.</p>
		<p>- ಹಾಗಾದರೆ ಈ ಭಿನ್ನತೆ ಮತ್ತು ವ್ಯತ್ಯಾಸಗಳು ಹೇಗೆ ಇವೆ? ನಾವೆಲ್ಲ ಆತ್ಮವಾದರೆ, ಒಂದೇ ಸಮನಾಗಿದ್ದರೆ, ಶ್ರೀಮಂತ ಬಡವನನ್ನು, ಪಂಡಿತ ಪಾಮರರನ್ನು ಹೇಗೆ ನಿಕೃಷ್ಟ ದೃಷ್ಟಿಯಿಂದ ನೋಡಬಲ್ಲ? ಸಮಾಜ ಬದಲಾಗುವವರೆಗೆ ಇಂತಹ ಧರ್ಮ ಹೇಗೆ ಅಲ್ಲಿ ಇರಬಲ್ಲದು? ನಿಜವಾಗಿಯೂ ವಿಚಾರಪರರಾದ ಜನರು ಬಹಳ ಮಂದಿ ಪ್ರಪಂಚದಲ್ಲಿ ಇರಬೇಕಾದರೆ ಸಾವಿರಾರು ವರುಷಗಳು ಬೇಕಾಗುವುದು. ಹೊಸ ವಿಷಯಗಳನ್ನು ಜನರಿಗೆ ತೋರಿಸುವುದು, ಉದಾತ್ತ ಭಾವನೆಗಳನ್ನು ಜನರಿಗೆ ಕೊಡುವುದು ಬಹಳ ಕಷ್ಟ. ಹಳೆಯ ಮೂಢನಂಬಿಕೆಗಳನ್ನು ಹೊಡೆದೋಡಿಸುವುದು ಮತ್ತೂ ಕಷ್ಟ, ಅವು ಸುಲಭವಾಗಿ ನಾಶವಾಗುವುದಿಲ್ಲ. ಎಷ್ಟೇ ವಿದ್ಯಾವಂತನಾದರೂ ಕತ್ತಲಲ್ಲಿ ಅಂಜುವನು. ಬಾಲ್ಯದಲ್ಲಿ ಕೇಳಿದ್ದ ಕಟ್ಟು ಕತೆಗಳ ಭೂತಪ್ರೇತಗಳು ಅಲ್ಲಿ ಬಂದಂತೆ ಆಗುವುದು.</p>
		<p>ವೇದ ಎಂಬ ಪದದಿಂದ ವೇದಾಂತ ಎಂಬ ಪದ ಬಂದಿದೆ. ವೇದ ಎಂದರೆ ಜ್ಞಾನ. ಜ್ಞಾನವೆಲ್ಲ ವೇದ, ದೇವರಷ್ಟೇ ಅನಂತವಾದುದು ಅದು. ಯಾರೂ ಜ್ಞಾನವನ್ನು ಹೊಸದಾಗಿ ಸೃಷ್ಟಿಸುವುದಿಲ್ಲ. ಜ್ಞಾನ ಸೃಷ್ಟಿಯಾಗುವುದನ್ನು ನೀವು ಯಾವಾಗಲಾದರೂ ನೋಡಿರುವಿರಾ? ಅದೊಂದು ಆವಿಷ್ಕಾರ; ಯಾವುದು ಮುಚ್ಚಿ ಹೋಗಿರುವುದೋ ಅದು ಬೆಳಕಿಗೆ ಬರುವುದು. ಅದು ಯಾವಾಗಲೂ ಇಲ್ಲಿರುವುದು. ಏಕೆಂದರೆ ಅದು ದೇವರೇ ಆಗಿದೆ. ಹಿಂದಿನ, ಈಗಿನ, ಮುಂದಿನ ಜ್ಞಾನವೆಲ್ಲ ಆಗಲೇ ನಮ್ಮೆಲ್ಲರಲ್ಲಿಯೂ ಇದೆ. ನಾವು ಅದನ್ನು ಕಂಡುಹಿಡಿಯುವವು, ಅಷ್ಟೆ, ಈ ಜ್ಞಾನವೆಲ್ಲ ಸ್ವಯಂ ಭಗವಂತನೆ. ವೇದಗಳು ದೊಡ್ಡ ಸಂಸ್ಕೃತ ಗ್ರಂಥಗಳು. ನಮ್ಮ ದೇಶದಲ್ಲಿ ಯಾರು ವೇದವನ್ನು</p>
		<p>ಓದುವರೊ ಅವರಿಗೆ ನಮಸ್ಕರಿಸುತ್ತೇವೆ. ಆದರೆ ಯಾರು ಭೌತಶಾಸ್ತ್ರವನ್ನು ಓದುತ್ತಿರುವರೊ ಅವರನ್ನು ಲೆಕ್ಕಿಸುವುದೇ ಇಲ್ಲ. ಇದೊಂದು ಮೌಡ್ಯ. ಇದನ್ನು ವೇದಾಂತ ಎಂದು ಹೇಳಲಾಗುವುದಿಲ್ಲ. ಇದು ಕೇವಲ ಜಡವಾದ. ದೇವರಿದ್ದರೆ ಪ್ರತಿಯೊಂದು ಜ್ಞಾನವೂ ಪವಿತ್ರವಾಗುವುದು. ಜ್ಞಾನವೇ ದೇವರು. ಅನಂತ ಜ್ಞಾನ ಸಂಪೂರ್ಣವಾಗಿ ಎಲ್ಲರಲ್ಲಿಯೂ ಇರುವುದು. ನಿಜವಾಗಿಯೂ ನೀವು ಅಜ್ಞರೆ? ತೋರಿಕೆಗೆ ಹಾಗೆ ನೀವು ಕಂಡರೂ ಕೂಡ ನೀವೆಲ್ಲ ಭಗವಂತನ ಅವತಾರಗಳು. ಸರ್ವಶಕ್ತನಾದ, ಸರ್ವಾಂತರ್ಯಾಮಿಯಾದ ಭಗವತ್ತತ್ಯದ ಸಾಕಾರ ರೂಪಗಳು ನೀವು. ಈಗ ನೀವು ಅದನ್ನು ಕೇಳಿ ನಗಬಹುದು, ಆದರೆ ಅದನ್ನು ಅರ್ಥ ಮಾಡಿಕೊಳ್ಳುವ ಒಂದು ಸಮಯ ಬರುವುದು. ನೀವು ಅದನ್ನು ಅರಿಯಲೇ ಬೇಕಾಗುವುದು; ಯಾರೂ ಹಿಂದೆ ಉಳಿಯುವುದಿಲ್ಲ,</p>
		<p>- ಗುರಿಯೇನು? ನಾನು ಹೇಳಿದ ವೇದಾಂತ ಒಂದು ಹೊಸ ಧರ್ಮವಲ್ಲ. ಅದು ಬಹಳ ಹಳೆಯದು, ದೇವರಷ್ಟೇ ಹಳೆಯದು. ಅದು ಯಾವ ದೇಶಕಾಲಗಳಿಗೂ ಸೇರಿಲ್ಲ. ಅದು ಸರ್ವಾಂತರ್ಯಾಮಿ, ಪ್ರತಿಯೊಬ್ಬರಿಗೂ ಈ ಸತ್ಯ ಗೊತ್ತಿದೆ. ನಾವೆಲ್ಲ ಅದನ್ನು ಪಡೆಯಲು ಪ್ರಯತ್ನಿಸುತ್ತಿರುವೆವು. ಪ್ರಪಂಚದ ಗುರಿಯೇ ಅದು. ಅದು ಬಾಹ್ಯ ಪ್ರಪಂಚಕ್ಕೂ ಅನ್ವಯಿಸುವುದು, ಪ್ರತಿಯೊಂದು ಕಣವೂ ಆ ಗುರಿಯೆಡೆಗೆ. ಧಾವಿಸುತ್ತಿದೆ. ಅನಂತವಾದ ಪರಿಶುದ್ಧಾತ್ಮರಲ್ಲಿ ಕೆಲವರು ಈ ಪರಮತತ್ತ್ವವನ್ನು ತಿಳಿಯದೆ ಉಳಿದುಕೊಳ್ಳುವರು ಎಂದು ಭಾವಿಸಿದಿರೇನು? ಸತ್ಯ ಎಲ್ಲರಲ್ಲಿಯೂ ಇದೆ. ಅವರೆಲ್ಲ ಒಂದೇ ಗುರಿಯೆಡೆಗೆ ಹೋಗುತ್ತಿರುವರು. ತಮ್ಮ ಸ್ವಭಾವಸಹಜವಾದ ಪವಿತ್ರತೆಯನ್ನು ಹುಡುಕುವುದಾಗಿದೆ ಆ ಗುರಿ, ಹುಚ್ಚ, ಕೊಲೆಪಾತಕಿ, ಮೂಢ, ಈ ದೇಶದಲ್ಲಿ ನೀವು ಯಾರನ್ನು (ನೀಗ್ರಿಗಳನ್ನು ) ಮರಕ್ಕೆ ಕಟ್ಟಿ ಸುಡುವಿರೋ ಅವರೆಲ್ಲ ಒಂದೇ ಗುರಿಯೆಡೆಗೆ ಹೋಗುತ್ತಿರುವರು. ನಾವು ಯಾವುದನ್ನು ತಿಳಿಯದೆ ಮಾಡುವೆವೊ, ಅದನ್ನು ತಿಳಿದು ಮಾಡಬೇಕು, ಚೆನ್ನಾಗಿ ಮಾಡಬೇಕು ಅಷ್ಟೆ. ಈ ವಿಶ್ವದ ಏಕತೆ -ಇದೆಲ್ಲ ಆಗಲೆ ನಿಮ್ಮಲ್ಲಿದೆ. ಇದಿಲ್ಲದೇ ಯಾರೂ ಜನ್ಮ ಗ್ರಹಣಮಾಡಲಿಲ್ಲ. ನೀವು ಅದನ್ನು ಎಷ್ಟು ಅಲ್ಲಗಳೆದರೂ ಅದು ಪದೇ ಪದೇ ಎದ್ದು ನಿಲ್ಲುವುದು. ಮಾನವಪ್ರೇಮವೆಂದರೇನು? ಅದು ಆ ಏಕತೆಯ ಸಮರ್ಥನೆಯಾಗಿದೆ. “ನನ್ನ ಹೆಂಡತಿ ಮಕ್ಕಳು ಬಂಧುಬಳಗವೆಲ್ಲ ಒಂದೆ'' ಎಂದು ಹೇಳಿದಾಗ ಅರಿಯದೆ ಏಕತೆಯನ್ನು ಸಮರ್ಥಿಸುತ್ತಿರುವಿರಿ. 'ಗಂಡನಿಗಾಗಿ ಯಾರೂ ಗಂಡನನ್ನು ಪ್ರೀತಿಸಲಿಲ್ಲ. ಆದರೆ ಗಂಡನಲ್ಲಿರುವ ಆತನಿಗಾಗಿ.” ಹೆಂಡತಿ ಅಲ್ಲಿ ಏಕತೆಯನ್ನು ಕಾಣುವಳು. ಗಂಡನು ಹೆಂಡತಿಯಲ್ಲಿ ತನ್ನನ್ನು ಕಾಣುವನು. ಸ್ವಾಭಾವಿಕವಾಗಿ ಇದನ್ನು ಮಾಡುವನು. ಇದನ್ನು ತಿಳಿದಂತೆ, ಜ್ಞಾನಪೂರ್ವಕವಾಗಿ ಮಾಡುತ್ತಿಲ್ಲ.</p>
		<p>ವಿಶ್ವವೆಲ್ಲ ಏಕ, ಅಲ್ಲಿ ಮತ್ತೊಂದು ಇಲ್ಲ. ಭಿನ್ನತೆಯಿಂದ ನಾವೆಲ್ಲ ಏಕತ್ವದ ಕಡೆಗೆ ಹೋಗುತ್ತಿರುವೆವು, ಕುಲಗಳು ಪಂಗಡಗಳಲ್ಲಿ, ಪಂಗಡಗಳು ಜನಾಂಗಗಳಲ್ಲಿ, ಜನಾಂಗಗಳು ರಾಷ್ಟ್ರಗಳಲ್ಲಿ, ರಾಷ್ಟ್ರಗಳು ಮಾನವ ಕೋಟಿಯಲ್ಲಿ ಐಕ್ಯವಾಗುತ್ತಿವೆ.</p>
		<p>ಒಂದರಲ್ಲಿ ಎಷ್ಟೊಂದು ಇಚ್ಛೆಗಳು ಸೇರುತ್ತಿವೆ ! ಈ ಏಕತೆಯ ಸಾಕ್ಷಾತ್ಕಾರವೇ ಜ್ಞಾನ ಮತ್ತು ವಿಜ್ಞಾನ.</p>
		<p>ಏಕತೆಯೇ ಜ್ಞಾನ, ಭಿನ್ನತೆಯೇ ಅಜ್ಞಾನ. ಈ ಜ್ಞಾನವೇ ನಿಮ್ಮ ಆಜನ್ಮಸಿದ್ದ ಹಕ್ಕು, ನಾನು ಇದನ್ನು ನಿಮಗೆ ಕಲಿಸಬೇಕಾಗಿಲ್ಲ. ಪ್ರಪಂಚದಲ್ಲಿ ಎಂದೂ ವಿಭಿನ್ನ ಧರ್ಮಗಳು ಇರಲಿಲ್ಲ. ನಮಗೆಲ್ಲ ಮುಕ್ತಿ ಬರಲೇಬೇಕಾಗಿದೆ. ಏಕೆಂದರೆ ಮುಕರಾಗುವುದೇ ನಮ್ಮ ಸ್ವಭಾವ, ನಾವಾಗಲೇ ಮುಕರು, ಆದರೆ ನಮಗೆ ಅದು ಗೊತ್ತಿಲ್ಲ. ನಾವು ಏನು ಮಾಡುತ್ತಿರುವೆವೋ ಅದು ನಮಗೆ ಗೊತ್ತಿಲ್ಲ. ಎಲ್ಲಾ ಧರ್ಮಗಳಲ್ಲಿ ಮತ್ತು ಆದರ್ಶಗಳಲ್ಲಿ ಒಂದೇ ನೀತಿಯಿದೆ; ಅವುಗಳು ಒಂದನ್ನೇ ಬೋಧಿಸುವುವು. ಅದೇ ನಿಃಸ್ವಾರ್ಥರಾಗಿ, ಇತರರನ್ನು ಪ್ರೀತಿಸಿ ಎಂಬುದನ್ನು. ಒಬ್ಬ ಯಹೋವ ಹಾಗೆ ಹೇಳಿದ ಎನ್ನುತ್ತಾರೆ, ಮತ್ತೊಬ್ಬ ಅಲ್ಲಾ ಹೀಗೆ ಹೇಳಿದ ಎನ್ನುತ್ತಾರೆ, ಇನ್ನೊಬ್ಬ ಏಸು ಹೀಗೆ ಹೇಳಿದ ಎನ್ನುತ್ತಾರೆ. ಇದು ಕೇವಲ ಯಹೋವನ ಆಜ್ಞೆ ಮಾತ್ರವಾಗಿದ್ದರೆ ಯಹೋವನ ಪರಿಚಯವೇ ಇಲ್ಲದ ಇತರರಿಗೆ ಇದು ಹೇಗೆ ಬರುತ್ತಿತ್ತು? ಇದು ಏಸುವಿನ ಆಜ್ಞೆ ಮಾತ್ರವಾಗಿದ್ದರೆ ಅವನ ಪರಿಚಯವೇ ಇಲ್ಲದವರಿಗೆ ಇದು ಹೇಗೆ ಬರುತ್ತಿತ್ತು? ಇದು ವಿಷ್ಣುವಿನ ಆಜ್ಞೆ ಮಾತ್ರವಾಗಿದ್ದರೆ ಆ ಸಭ್ಯಪುರುಷನ ಪರಿಚಯವೇ ಇಲ್ಲದ ಯೆಹೂದ್ಯರಿಗೆ ಇದು ಹೇಗೆ ಗೊತ್ತಾಗುತ್ತಿತ್ತು? ಇವರೆಲ್ಲರಿಗಿಂತ ಮಿಗಿಲಾದ ಒಂದು ಮೂಲಸ್ಥಾನವಿದೆ. ಅದು ಎಲ್ಲಿದೆ? ಕ್ಷುದ್ರತಮ ಕೀಟದಿಂದ ಹಿಡಿದು ಶ್ರೇಷ್ಠತಮ ಮಾನವನವರೆಗೆ ಎಲ್ಲರ ಆತ್ಮನಲ್ಲಿರುವ ಭಗವಂತನ ಸನಾತನ ದೇವಾಲಯದಲ್ಲಿದೆ. ಅನಂತ ನಿಃಸ್ವಾರ್ಥ, ಅನಂತತ್ಯಾಗ ಅನಂತವನ್ನು ಸೇರುವ ಅನಂತ ಪ್ರೇರಣೆ ಎಲ್ಲರಲ್ಲೂ ಇವೆ.</p>
		<p>ನಾವು ಅಜ್ಞಾನದಿಂದ ಕೇವಲ ತೋರಿಕೆಗೆ ಬೇರೆಯಾಗಿರುವೆವು, ಮಿತವಾಗಿರುವೆವು, ಇಂತಹ ಸ್ತ್ರೀಪುರುಷರಾಗಿರುವೆವು. ಪ್ರತಿಕ್ಷಣವೂ ಪ್ರಕೃತಿ ಈ ಭಾಂತಿಯನ್ನು ಅಲ್ಲಗಳೆಯುತ್ತಿದೆ. ಇತರರಿಂದ ಬೇರೆಯಾದ ಅಲ್ಪ ವ್ಯಕ್ತಿತ್ವದ ಸ್ತ್ರೀ ಅಥವಾ ಪುರುಷನಲ್ಲ ನಾನು ನಾನೇ ವಿಶ್ವಾತ್ಮ. ಸ್ವಭಾವತಃ ಆತ್ಮವು ಪ್ರತಿಕ್ಷಣವೂ ತನ್ನ ಸ್ವಭಾವಸಿದ್ದ ಪವಿತ್ರತೆಯನ್ನು ಸಾರುತ್ತಿದೆ.</p>
		<p>ಈ ವೇದಾಂತ ಎಲ್ಲಾ ಕಡೆಗಳಲ್ಲಿಯೂ ಇದೆ. ಆದರೆ ನಿಮ್ಮ ಅರಿವಿಗೆ ಅದು ಬರಬೇಕು ಅಷ್ಟೆ. ಈ ಮೂಢನಂಬಿಕೆಯ ರಾಶಿಯೇ ಪ್ರಗತಿಗೆ ಇರುವ ಆತಂಕ. ಸಾಧ್ಯವಾದರೆ ಅವನ್ನು ಆಚೆಗೆ ಒಗೆದುಬಿಡೋಣ. ದೇವರು ಆತ್ಮ; ಅವನನ್ನು ಆತ್ಮನಂತೆ, ಸತ್ಯದಂತೆ ಆರಾಧಿಸೋಣ. ಇನ್ನು ಮೇಲೆ ಜಡವಾದಿಗಳಾಗಬೇಡಿ. ಜಡವನ್ನೆಲ್ಲ ಆಚೆಗೆ ಒಗೆಯಿರಿ. ಭಗವಂತನ ಭಾವನೆ ನಿಜವಾಗಿಯೂ ಆಧ್ಯಾತ್ಮಿಕವಾಗಿರಬೇಕು. ಜಡವಾದದ ಭಾವನೆಗೆ ಸಂಬಂಧಪಟ್ಟ ದೇವರ ಆಲೋಚನೆಯೆಲ್ಲ ಹೋಗಬೇಕು. ಮನುಷ್ಯ ಹೆಚ್ಚು ಹೆಚ್ಚು ಆಧ್ಯಾತ್ಮಿಕನಾದಂತೆ ಇದನ್ನೆಲ್ಲ ಕಿತ್ತೊಗೆದು ಅವನು ಮುಂದೆ ಸಾಗಬೇಕು. ಪ್ರತಿಯೊಂದು ದೇಶದಲ್ಲಿಯೂ ಕೆಲವರು ಇರುವರು; ಭೌತವಸ್ತುವನ್ನೆಲ್ಲ ಕಿತ್ತೊಗೆಯುವ ಶಕ್ತಿ ಅವರಲ್ಲಿದೆ. ಆತ್ಮನನ್ನು ಆತ್ಮನ ಮೂಲಕ ಆರಾಧಿಸಿದ ಉಜ್ವಲ ಉದಾಹರಣೆಗಳವರು.</p>
		<p>ಈ ವೇದಾಂತ, ಅಂದರೆ ಎಲ್ಲರೂ ಒಂದೇ ಆತ್ಮ ಎಂಬ ಭಾವನೆ ಹರಡಿದರೆ. ಇಡಿಯ ಮಾನವಕೋಟಿ, ಆಧ್ಯಾತ್ಮಿಕ ಪ್ರಕೃತಿಯುಳ್ಳದ್ದಾಗುವುದು. ಆದರೆ ಇದು ಸಾಧ್ಯವೆ.? ನನಗೆ ಗೊತ್ತಿಲ್ಲ. ಅಂತೂ ಸಾವಿರಾರು ವರುಷಗಳಿಗಿಂತ ಮುಂಚೆ ಆಗುವಂತಿಲ್ಲ. ಹಳೆಯ ಮೂಢನಂಬಿಕೆಗಳು ನಾಶವಾಗಬೇಕಾಗಿದೆ. ನೀವೆಲ್ಲ ಆ ಮೂಢನಂಬಿಕೆಯನ್ನು ಉಳಿಸಿಕೊಂಡು ಬರುವುದಕ್ಕೆ ಆಸಕ್ತರಾಗಿರುವಿರಿ. ಅನಂತರ ಇವನು ನಮ್ಮ ಕುಲಕ್ಕೆ ಸೇರಿದವನು, ಜಾತಿಗೆ ಸೇರಿದವನು, ದೇಶಕ್ಕೆ ಸೇರಿದವನು ಎಂಬ ಭಾವನೆಗಳಿವೆ. ಇವೆಲ್ಲ ವೇದಾಂತದ ಆದರ್ಶಸಾಧನೆಗೆ ಆತಂಕಗಳು. ಧರ್ಮ ಎಲ್ಲೋ ಕೆಲವರಿಗೆ ಮಾತ್ರ ಧರ್ಮವಾಗಿ ಉಳಿದಿದೆ.</p>
		<p>. ಪ್ರಪಂಚದಲ್ಲಿ ಧಾರ್ಮಿಕ ಕ್ಷೇತ್ರದಲ್ಲಿ ಕೆಲಸಮಾಡಿದವರೆಲ್ಲ ಬಹುಪಾಲು ರಾಜಕೀಯ ಮನೋಭಾವದವರು. ಇದೇ ಮಾನವಕೋಟಿಯ ಇತಿಹಾಸವಾಗಿದೆ. ಅವರಲ್ಲಿ ರಾಜಕೀಯ ಮನೋಭಾವವಿಲ್ಲದೆ, ಸತ್ಯದೊಂದಿಗೆ ಬಾಳಬೇಕೆಂದು ಯತ್ನಿಸಿದವರೇ ಬಹಳ ಅಪರೂಪ. ಅವರು ಯಾವಾಗಲೂ ಸಮಾಜವೆಂಬ ದೇವರನ್ನು ಪೂಜಿಸುತ್ತಿದ್ದರು. ಸಾಧಾರಣ ಜನರ ಮೂಢನಂಬಿಕೆ, ಅವರ ದುರ್ಬಲತೆ ಇವನ್ನೇ ಅವರು ಎತ್ತಿ ಹಿಡಿಯುತ್ತಿದ್ದರು. ಅವರು ಪ್ರಕೃತಿಯನ್ನು ಗೆಲ್ಲಲು ಪ್ರಯತ್ನಿಸಲಿಲ್ಲ, ಅದರೊಂದಿಗೆ ಹೊಂದಿಕೊಂಡು ಹೋಗಲು ಯತ್ನಿಸಿದರೇ ವಿನಃ ಬೇರೆಯಲ್ಲ. ನೀವು ಭರತಖಂಡಕ್ಕೆ ಹೋಗಿ ಹೊಸ ಮಾರ್ಗವೊಂದನ್ನು ಬೋಧಿಸಿ, ಅವರು ಅದನ್ನು ಕೇಳುವುದಿಲ್ಲ. ಆದರೆ ಅವರಿಗೆ ನೀವು ಇದು ವೇದದಲ್ಲಿದೆ ಎನ್ನಿ; ಆಗ ಅವರು ಇದು ಒಳ್ಳೆಯದು ಎನ್ನುತ್ತಾರೆ. ನಾನು ಇಲ್ಲಿ ಆ ಸಿದ್ದಾಂತವನ್ನೇ ಬೋಧಿಸಬಹುದು. ಆದರೆ ನಿಮ್ಮಲ್ಲಿ ಎಷ್ಟು ಜನರು ನಾನು ಹೇಳುತ್ತಿರುವುದು ಸತ್ಯ ಎಂದು ತಿಳಿಯಬಲ್ಲಿರಿ? ಆದರೆ ಇದು ಸತ್ಯ, ನಾನು ಸತ್ಯವನ್ನು ಹೇಳಬೇಕಾಗಿದೆ. - ಪ್ರಶ್ನೆಯ ಮತ್ತೊಂದು ಭಾಗವಿದೆ. ಶ್ರೇಷ್ಠವಾದ ಪರಮ ಸತ್ಯವನ್ನು ಎಲ್ಲರೂ ಏಕಕಾಲದಲ್ಲಿ ಸಾಕ್ಷಾತ್ಕಾರ ಮಾಡಿಕೊಳ್ಳಲಾರರು; ಅವರನ್ನು ಕ್ರಮೇಣ ಪೂಜೆ, ಪ್ರಾರ್ಥನೆ ಮುಂತಾದುವುಗಳ ಮೂಲಕ ಕರೆದುಕೊಂಡು ಹೋಗಬೇಕು ಎನ್ನುವರು. ಇದು ಸರಿಯಾದ ಮಾರ್ಗವೇ, ಅಲ್ಲವೆ ಎಂಬುದು ನನಗೆ ಗೊತ್ತಿಲ್ಲ. ನಾನು ಭರತಖಂಡದಲ್ಲಿ ಎರಡನ್ನೂ ಮಾಡುತ್ತೇನೆ. ದೇವರು, ವೇದ, ಬೈಬಲ್, ಕ್ರಿಸ್ತ, ಬುದ್ದ ಇವರ ಹೆಸರಿನಲ್ಲಿ ಕಲ್ಕತ್ತೆಯಲ್ಲಿ ವಿಗ್ರಹಗಳು ಮತ್ತು ದೇವಸ್ಥಾನಗಳು ಇವೆ. ಇದನ್ನು ಪ್ರಯತ್ನಿಸಿ ನೋಡೋಣ. ಆದರೆ ಹಿಮಾಲಯದಲ್ಲಿ ಒಂದು ಸ್ಥಳವಿದೆ, ಅಲ್ಲಿ ಸತ್ಯವಲ್ಲದೆ ಬಾಹ್ಯ ಪೂಜೆಗಳಾವುವೂ ಪ್ರವೇಶಿಸಕೂಡದೆಂದು ನಾನು ಸಂಕಲ್ಪ ಮಾಡಿರುವೆನು. ನಾನು ನಿಮಗೆ ಇಂದು ಹೇಳಿದ ವಿಷಯವನ್ನು ಅನುಷ್ಠಾನಕ್ಕೆ ತರಲು ಯತ್ನಿಸುವೆನು. ಇದು ಒಬ್ಬಳು ಆಂಗ್ಲ ಸ್ತ್ರೀ ಮತ್ತು ಒಬ್ಬ ಪುರುಷ ಇವರ ಸ್ವಾಧೀನದಲ್ಲಿದೆ. ಅಲ್ಲಿ ಭಗವಂತನ ಮಕ್ಕಳಾದ ಸತ್ಯೋಪಾಸಕರು ಯಾವ ಅಂಜಿಕೆ ಇಲ್ಲದೆ ಮತ್ತು ಮೂಢನಂಬಿಕೆಯ ಭಯವಿಲ್ಲದೆ ಮುಂದುವರಿಯಲಿ ಎಂಬುದೇ ನನ್ನ ಉದ್ದೇಶ. ಕ್ರಿಸ್ತ ಬುದ್ದ ಶಿವ ವಿಷ್ಣು ಇವರ ಹೆಸರನ್ನೇ ಅವರು ಕೇಳಕೂಡದು ಅಲ್ಲಿ. ಅಲ್ಲಿ ಪ್ರಾರಂಭದಿಂದಲೂ ಸತ್ಯದ ಆಸರೆಯ ಮೇಲೆ ನಿಲ್ಲುವುದನ್ನು ಕಲಿಯಬೇಕು. ಅಲ್ಲಿ ಬಾಲ್ಯಾರಭ್ಯದಿಂದಲೇ ದೇವರು ಆತ್ಮ, ಅವನನ್ನು ಆತ್ಮನಂತೆ</p>
		<p>ಸತ್ಯದ ಮೂಲಕ ಮಾತ್ರ ಪೂಜಿಸಬೇಕೆಂಬುದನ್ನು ಕಲಿಯುವರು. ಪ್ರತಿಯೊಬ್ಬರನ್ನೂ ಆತ್ಮ ದೃಷ್ಟಿಯಿಂದ ನೋಡಬೇಕು. ಇದೇ ನನ್ನ ಆದರ್ಶ. ಇದು ಎಷ್ಟರ ಮಟ್ಟಿಗೆ ಜಯಪ್ರದವಾಗುವುದೊ ನಾನು ಅರಿಯೆ. ನಾನಿಂದು ನನ್ನ ಇಚ್ಛೆಗೆ ಅನುಸಾರವಾಗಿ ಬೋಧಿಸುತ್ತಿರುವೆನು. ದೈತಭಾವನೆಗಳಿಲ್ಲದೆ ಬಾಲ್ಯದಿಂದಲೇ ನಾನು ಈ ವಾತಾವರಣದಲ್ಲಿಯೇ ಬೆಳೆದಿದ್ದರೆ ಎಷ್ಟು ಚೆನ್ನಾಗಿರುತ್ತಿತ್ತು !</p>
		<p>ಕೆಲವು ವೇಳೆ ದೈತಧರ್ಮದಲ್ಲಿ ಕೆಲವು ಒಳ್ಳೆಯ ಅಂಶಗಳಿವೆ ಎಂಬುದನ್ನು ಒಪ್ಪಿಕೊಳ್ಳುತ್ತೇನೆ. ಅನೇಕ ದುರ್ಬಲರಿಗೆ ಇವು ಸಹಾಯ ಮಾಡುವುವು. ನಿಮಗೆ ಯಾರಾದರೂ ಅರುಂಧತಿ ನಕ್ಷತ್ರವನ್ನು ತೋರು ಎಂದರೆ ನೀವು ಮೊದಲು ಪ್ರಕಾಶಮಾನವಾದ ನಕ್ಷತ್ರವನ್ನು ತೋರಿ, ಅದಾದ ಮೇಲೆ ಮಂದಕಾಂತಿಯ ತಾರೆಯೊಂದನ್ನು ತೋರಿ, ಕೊನೆಗೆ ಅರುಂಧತಿ ನಕ್ಷತ್ರವನ್ನು ತೋರುವಿರಿ. ಇದರಿಂದ ಅವನಿಗೆ ಅರುಂಧತಿ ನಕ್ಷತ್ರವನ್ನು ನೋಡಲು ಸಾಧ್ಯವಾಗುವುದು. ಬೈಬಲ್ಲು, ಸಗುಣ ದೇವರುಗಳು, ಇವೆಲ್ಲ ಧರ್ಮದ ಪ್ರಾಥಮಿಕ ಹಂತಗಳು, ಕಿಂಡರ್ ಗಾರ್ಟನ್ ಸ್ಕೂಲು ಇದ್ದಂತೆ, ಶಿಶುವಿಹಾರಗಳಂತೆ.</p>
		<p>ಆದರೆ ನಾನು ಮತ್ತೊಂದು ವಿಷಯವನ್ನು ಕುರಿತು ಆಲೋಚಿಸುತ್ತೇನೆ. ಈ ನಿಧಾನವಾದ, ಕ್ರಮವಾದ, ಮಾರ್ಗವನ್ನು ಅನುಸರಿಸುತ್ತಿದ್ದರೆ ಜನರು ಯಾವಾಗ ನಿಜವಾದ ಸತ್ಯವನ್ನು ಸೇರುವುದು? ಎಷ್ಟು ಕಾಲ ತೆಗೆದುಕೊಳ್ಳುವುದು? ಈ ಮಾರ್ಗ ಸ್ವಲ್ಪವಾದರೂ ಯಶಸ್ವಿಯಾಗುವುದೆಂದು ಧೈರ್ಯವಾಗಿ ಹೇಳುವುದು ತಾನೆ ಹೇಗೆ? ಇಂದಿನವರೆಗೆ ಅದು ಮುಂದುವರಿದಿಲ್ಲ. ಕ್ರಮಕ್ರಮವಾಗಿಯೊ ಇಲ್ಲವೊ, ದುರ್ಬಲರಿಗೆ ಇದು ಸಾಧ್ಯವೊ ಇಲ್ಲವೊ, ಏನಾದರೂ ಆಗಲಿ ಈ ದೈತಮಾರ್ಗ ಅಸತ್ಯದ ಮೇಲೆ ತಾನೆ ನಿಂತಿರುವುದು? ಈಗಿರುವ ಧಾರ್ಮಿಕ ನಿಯಮಾವಳಿಗಳೆಲ್ಲ ನಮ್ಮನ್ನು ದುರ್ಬಲರನ್ನಾಗಿ ಮಾಡುತ್ತಿಲ್ಲವೆ? ಆದಕಾರಣ ಇವು ತಪ್ಪಲ್ಲವೆ? ಇವು ಮನುಷ್ಯನ ತಪ್ಪು ಭಾವನೆಯ ಮೇಲೆ ನಿಂತಿವೆ. ಎರಡು ತಪ್ಪುಗಳು ಒಂದು ಸರಿಯನ್ನು ಮಾಡಬಲ್ಲವೆ? ಸುಳ್ಳು ಸತ್ಯವಾಗಬಲ್ಲದೆ? ಕತ್ತಲೆ ಬೆಳಕಾಗಬಲ್ಲದೆ?</p>
		<p>ಈಗ ದೇಹತ್ಯಾಗ ಮಾಡಿರುವ ವ್ಯಕ್ತಿಯೊಬ್ಬರ ದಾಸ ನಾನು. ನಾನು ಅವರ ಸಂದೇಶವನ್ನು ಒಯ್ಯುವವನು ಮಾತ್ರ. ನಾನು ಈ ಪ್ರಯೋಗವನ್ನು ಮಾಡಬೇಕೆಂದು ಇರುವೆನು. ನಾನು ನಿಮಗೆ ಹೇಳಿದ ವೇದಾಂತದ ಉಪದೇಶವನ್ನು ಇದುವರೆಗೆ ಅನುಷ್ಠಾನಕ್ಕೆ ತರಲು ಪ್ರಯತ್ನಿಸಿರಲೇ ಇಲ್ಲ. ಪ್ರಪಂಚದಲ್ಲಿ ಈ ವೇದಾಂತ ಅತಿ ಪುರಾತನ ತತ್ಯವಾದರೂ ಅದು ಮೂಢನಂಬಿಕೆಗಳೊಡನೆ ಮಿಶ್ರವಾಗಿ ಹೋಗಿದೆ. - ಕ್ರಿಸ್ತ 'ನಾನು ಮತ್ತು ನನ್ನ ತಂದೆ ಇಬ್ಬರೂ ಒಂದೇ' ಎಂದನು. ನೀವು ಅದನ್ನು ಉಚ್ಚರಿಸುತ್ತಿರುವಿರಿ. ಆದರೂ ಇದು ಮಾನವಕೋಟಿಗೆ ಸಹಾಯಮಾಡಲಿಲ್ಲ. ಕಳೆದ ಹತ್ತೊಂಬತ್ತುನೂರು ವರುಷಗಳಿಂದ ಜನರು ಅದನ್ನು ಅರ್ಥಮಾಡಿಕೊಂಡಿಲ್ಲ.</p>
		<p>ಮಾನವನನ್ನು ಉದ್ದರಿಸುವವನು ಕ್ರಿಸ್ತ ಎನ್ನುವರು. ಅವನು ಮಾತ್ರ ದೇವರು, ನಾವೆಲ್ಲ ಕೀಟಗಳು. ಇದರಂತೆಯೇ ಭಾರತ ಮತ್ತು ಇತರ ದೇಶಗಳಲ್ಲಿ ಕೂಡ. ಇಂತಹ ಭಾವನೆಗಳೇ ಪ್ರತಿಯೊಂದು ಪಂಥದ ಮೂಲಾಧಾರವಾಗಿವೆ. ಕಳೆದ ಸಹಸ್ರಾರು ವರುಷಗಳಿಂದ ಕೋಟ್ಯಂತರ ಜನರಿಗೆ ಸಗುಣ ದೇವರನ್ನು, ಅವತಾರಗಳನ್ನು, ದೇವದೂತರುಗಳನ್ನು, ಪ್ರವಾದಿಗಳನ್ನು ಪೂಜಿಸಿ ಎಂದು ಹೇಳುತ್ತಿರುವರು. ಕೆಲಸಕ್ಕೆ ಬಾರದ ವ್ಯಕ್ತಿಗಳು ತಾವು ತಮ್ಮ ಮುಕ್ತಿಗಾಗಿ ಯಾರ ಕೃಪೆಗೋ ಕಾದು ಕುಳಿತಿರಬೇಕು ಎಂದು ಅವರಿಗೆ ಬೋಧಿಸಿದ್ದಾಗಿದೆ. ಅಂತಹವುಗಳಲ್ಲಿ ಕೂಡ ಅನೇಕ ಉತ್ತಮವಾದ ಅಂಶಗಳಿವೆ. ಅವುಗಳ ಶ್ರೇಷ್ಠ ಸ್ಥಿತಿಯಲ್ಲಿಯೂ ಅವೆಲ್ಲ ಇನ್ನೂ ಧಾರ್ಮಿಕ ಶಿಶುವಿಹಾರಗಳು, ಇವುಗಳಿಂದ ಸಹಾಯ ಆಗಿರುವುದು ಬಹಳ ಸ್ವಲ್ಪ, ಮಾನವರು ತಾವು ಅತಿ ಹೀನವಾದ ಅವನತಿಯಲ್ಲಿ ಸಿಕ್ಕಿಬಿದ್ದಿರುವೆವು ಎಂದು ಭ್ರಾಂತರಾಗಿರುವರು. ಆದರೂ ಕೆಲವು ಧೀರಾತ್ಮರಿರುವರು, ಆ ಭ್ರಮೆಗಳನ್ನೆಲ್ಲಾ ಕಿತ್ತೊಗೆಯುತ್ತಾರೆ. ಈ ಧರ್ಮದ ಶಿಶುವಿಹಾರಗಳನ್ನೆಲ್ಲಾ ತ್ಯಜಿಸುವ ಮಹಾನ್ ವ್ಯಕ್ತಿಗಳು ಉದಿಸುವ ಕ್ಷಣವೊಂದು ಬರುತ್ತದೆ. ಆತ್ಮವನ್ನು ಆತ್ಮದಿಂದ ಪೂಜಿಸುವ ಸತ್ಯವಾದ ಧರ್ಮವನ್ನು ಅವರು ಸ್ಪಷ್ಟವೂ ಶಕ್ತಿಯುತವೂ ಆದುದನ್ನಾಗಿ ಮಾಡುತ್ತಾರೆ.</p>
	</section>
	<section class="level1 unnumbered" epub:type="chapter" role="doc-chapter" id="id-022">
		<h1 class="level1-title" epub:type="title">ಮನಶ್ಯಾಸ್ತ್ರದ ಪ್ರಾಮುಖ್ಯ <sup><a epub:type="noteref" href="999-aside.xhtml#id-001-49">*</a></sup></h1>
		<p>ಪಾಶ್ಚಾತ್ಯರಲ್ಲಿ ಮನಶ್ಯಾಸ್ತ್ರ ಅತಿ ಅಧೋಗತಿಗೆ ಇಳಿದಿದೆ. ಶಾಸ್ತ್ರಗಳಿಗೆಲ್ಲ ಶಾಸ್ತ್ರ ಮನಶ್ಯಾಸ್ತ್ರ. ಆದರೆ ಪಾಶ್ಚಾತ್ಯರಲ್ಲಿ ಅದನ್ನು ಇತರ ವಿಜ್ಞಾನಶಾಸ್ತ್ರಗಳಿಗೆ ಸಮನಾದ ಸ್ಥಳದಲ್ಲಿ ಇಟ್ಟಿರುವರು. ಅಂದರೆ ಅದನ್ನು ಪ್ರಯೋಜನದ ದೃಷ್ಟಿಯಿಂದ ಅಳೆಯುವರು.</p>
		<p>ಇದರಿಂದ ಮನುಷ್ಯನಿಗೆ ಎಷ್ಟು ಮಟ್ಟಿಗೆ ನಿತ್ಯಜೀವನದಲ್ಲಿ ಉಪಯೋಗ ವಾಗುವುದು? ಪ್ರತಿದಿನ ವೃದ್ದಿಯಾಗುತ್ತಿರುವ ಸುಖಕ್ಕೆ ಇದು ಮತ್ತಷ್ಟನ್ನು ಕೂಡಿಸಬಲ್ಲದು? ಪ್ರತಿದಿನ ವೃದ್ಧಿಯಾಗುತ್ತಿರುವ ಯಾತನೆಯಲ್ಲಿ ಇದರಿಂದ ಎಷ್ಟು ಪಾಲು ಕಡಮೆಯಾಗಬಲ್ಲುದು? ಪಾಶ್ಚಾತ್ಯರಲ್ಲಿ ಪ್ರತಿಯೊಂದನ್ನೂ ಅಳೆಯುವ ದೃಷ್ಟಿಯೇ ಇದು..</p>
		<p>ನಮ್ಮ ಜ್ಞಾನದಲ್ಲಿ ಶೇಕಡಾ ತೊಂಬತ್ತರಷ್ಟು ನಮ್ಮ ಸುಖವನ್ನು ವೃದ್ಧಿ ಮಾಡುವುದಕ್ಕಾಗಲಿ ಅಥವಾ ನಮ್ಮ ವ್ಯಥೆಯನ್ನು ಕಡಿಮೆಮಾಡುವುದಕ್ಕಾಗಲಿ ಉಪಯೋಗಿಸಲು ಸಾಧ್ಯವಿಲ್ಲವೆಂಬುದನ್ನು ಜನ ಮರೆಯುವರು. ವಿಜ್ಞಾನದ ಯಾವುದೋ ಒಂದು ಅಲ್ಪಾಂಶ ಮಾತ್ರ ನಮ್ಮ ನಿತ್ಯ ಜೀವನಕ್ಕೆ ಸಹಕಾರಿಯಾಗಬಲ್ಲದು. ಇದು ಹೀಗೆ ಇರುವುದಕ್ಕೆ ಕಾರಣ ನಮ್ಮ ಮನಸ್ಸಿನ ಯಾವುದೋ ಒಂದು ಅಲ್ಪಾಂಶ ಮಾತ್ರ ವಿಷಯ ವಸ್ತುಗಳ ಕ್ಷೇತ್ರದಲ್ಲಿ ಇರುವುದೇ ಆಗಿದೆ. ನಮಗೆ ಇರುವ ವಿಷಯ ಪ್ರಜ್ಞೆ ಅತ್ಯಲ್ಪ ಮಾತ್ರ. ಅದೇ ನಮ್ಮ ಸಂಪೂರ್ಣ ಮನಸ್ಸು ಮತ್ತು ಜೀವನ ಎಂದು ಕಲ್ಪಿಸಿಕೊಳ್ಳುತ್ತೇವೆ. ಆದರೆ ಇದು ನಮ್ಮ ಅಪ್ರಜ್ಞಾ ಸಾಗರದಲ್ಲಿ ಒಂದು ಬಿಂದು ಮಾತ್ರ. ನಮ್ಮಲ್ಲಿರುವುದೆಲ್ಲ ಬರಿಯ ಇಂದ್ರಿಯಗ್ರಹಣದ ಕಂತೆಯಾದರೆ, ಇದರ ಮೂಲಕ ಪಡೆಯುವ ಜ್ಞಾನವೆಲ್ಲವನ್ನು ಇಂದ್ರಿಯತೃಪ್ತಿಗಾಗಿ ಉಪಯೋಗಿಸಿಕೊಳ್ಳಬಹುದು. ಆದರೆ ಅದೃಷ್ಟವಶಾತ್ ಅದು ಹಾಗಿಲ್ಲ. ನಾವು ಮೃಗೀಯ ಸ್ಥಿತಿಯಿಂದ ಮೇಲೆ ಮೇಲೆ ಹೋದಷ್ಟೂ ನಮ್ಮ ಇಂದ್ರಿಯ ಸುಖ ಕಡಮೆ ಕಡಮೆಯಾಗುತ್ತಾ ಬರುವುದು. ಮತ್ತು ದಿನೇ ದಿನೇ ವೃದ್ಧಿಯಾಗುತ್ತಿರುವ ವಿಜ್ಞಾನದಲ್ಲಿ ಮತ್ತು ಮನಶ್ಯಾಸ್ತ್ರದಲ್ಲಿ ಅಭಿರುಚಿ ಹೆಚ್ಚುತ್ತಾ ಹೋಗುವುದು. ಜ್ಞಾನಕ್ಕಾಗಿ ಜ್ಞಾನವೇ, (ಅದು ಎಷ್ಟು ಇಂದ್ರಿಯ ಸುಖವನ್ನು ಕೊಡಬಹುದೆಂಬುದರ ಗಮನವಿಲ್ಲದೆ) ಮನಸ್ಸಿಗೆ ಅತಿ ಶ್ರೇಷ್ಠ ಆನಂದವಾಗಿ ಪರಿಣಮಿಸುವುದು. <sup><a epub:type="noteref" href="999-aside.xhtml#id-001-50">*</a></sup> ಪಾಶ್ಚಾತ್ಯರ ಪ್ರಯೋಜನ ದೃಷ್ಟಿಯಿಂದಲೇ ಮನಶ್ಯಾಸ್ತ್ರವನ್ನು ಅಳೆದರೂ ಅದು ವಿಜ್ಞಾನಗಳ ವಿಜ್ಞಾನವಾಗುವುದು. ಇದು ಹೇಗೆ ? ನಾವೆಲ್ಲ ಪಂಚೇಂದ್ರಿಯಗಳ ಗುಲಾಮರು, ಸುಪ ಮತ್ತು ಜಾಗೃತ ಮನಸ್ಸಿನ ಗುಲಾಮರು, ಒಬ್ಬ ಥುರಾತ್ಮನಾಗಿರುವುದಕ್ಕೆ ಕಾರಣ ಅವನು ಇಚ್ಛೆಪಟ್ಟು ಹಾಗೆ ಆಗಿದ್ದಾನೆ ಎಂದಲ್ಲ. .ಆದರೆ ಅವನ ಮನಸ್ಸು ಅವನ ವಶದಲ್ಲಿ ಇಲ್ಲದ ಹಾಗೆ ಆಗಿರುವನು. ಆದಕಾರಣವೆ ಅವನು ತನ್ನ ಸುಪ್ತ ಮತ್ತು ಜಾಗೃತ ಮನಸ್ಸಿಗೆ ಮತ್ತು ಇತರರೆಲ್ಲರ ಮನಸ್ಸಿಗೆ ಅಡಿಯಾಳಾಗಿರುವನು. ಅವನು ತನ್ನ ಮನಸ್ಸಿನ ಪ್ರಮುಖವಾದ ಸ್ವಭಾವವನ್ನು</p>
		<p>ಅನುಸರಿಸಬೇಕಾಗಿದೆ. ಅವನು ಹಾಗೆ ಮಾಡದೆ ವಿಧಿಯಿಲ್ಲ. ತಾನು ತನ್ನ ಸ್ವಾಧೀನದಲ್ಲಿಲ್ಲದೆ, ತನ್ನ ಉತ್ತಮ ಸ್ವಭಾವ ಬೇಡ ಎಂದು ಹೇಳುತ್ತಿದ್ದರೂ, ಅವನು ತನ್ನ ಮನಸ್ಸು ಯಾವುದನ್ನು ಒತ್ತಾಯ ಮಾಡುವುದೋ ಅದರಂತೆ ಮಾಡಬೇಕಾಗಿದೆ. ಪಾಪ, ಅವನು ಹಾಗೆ ಮಾಡದೆ ವಿಧಿಯಿಲ್ಲ. ನಾವು ನಮ್ಮ ಜೀವನದಲ್ಲಿ ಇದನ್ನು ನಿತ್ಯ ನೋಡುತ್ತಿರುವೆವು. ನಾವು ಅನೇಕ ವೇಳೆ ನಮ್ಮ ಉತ್ತಮ ಸ್ವಭಾವಕ್ಕೆ ವಿರೋಧವಾಗಿ ಕೆಲಸ ಮಾಡುತ್ತಿರುವೆವು. ಅನಂತರ ಹೀಗೆ ಮಾಡಿದ್ದಕ್ಕೆ ನಮ್ಮನ್ನು ನಾವೇ ನಿಂದಿಸಿಕೊಳ್ಳುವೆವು. ಇದನ್ನು ಮಾಡಲು ನಮಗೆ ಹೇಗೆ ಸಾಧ್ಯವಾಯಿತು ಎಂದು ನಾವೇ ಆಶ್ಚರ್ಯಪಡುವೆವು. ಆದರೆ ಪುನಃ ಪುನಃ ನಾವು ಅದನ್ನೇ ಮಾಡುವೆವು, ಅದಕ್ಕಾಗಿ ವ್ಯಥೆಪಡುವೆವು, ಅದಕ್ಕಾಗಿ ನಮ್ಮನ್ನು ನಾವು ತಿರಸ್ಕರಿಸಿಕೊಳ್ಳುವೆವು. ಆ ಕಾಲದಲ್ಲಿ ಹಾಗೆ ಮಾಡಬೇಕು ಎಂದು ಅನ್ನಿಸುವುದು ಎಂದು ಭಾವಿಸುವೆವು. ಆದರೆ ಹಾಗೆ ಇಚ್ಛೆಪಡುವಂತೆ ಮತ್ತಾವುದೊ ನಮ್ಮನ್ನು ಬಲಾತ್ಕರಿಸುವುದು, ನಮಗೆ ಹಾಗೆ ಮಾಡದೆ ವಿಧಿಯಿಲ್ಲ. ನಾವೆಲ್ಲ ನಮ್ಮ ಮತ್ತು ಇತರರ ಮನಸ್ಸಿಗೆ ದಾಸರು, ನಾವು ಒಳ್ಳೆಯವರಾಗಲಿ, ಕೆಟ್ಟವರಾಗಲಿ, ಏನೂ ವ್ಯತ್ಯಾಸವಿಲ್ಲ. ನಮಗೆ ವಿಧಿ ಇಲ್ಲದೆ ಇರುವುದರಿಂದ ಅಲ್ಲಿ ಇಲ್ಲಿ ಮನಸ್ಸು ಹೇಳಿದಂತೆ ಕೇಳಬೇಕಾಗಿದೆ. ನಾವು ಆಲೋಚಿಸುತ್ತೇವೆ, ನಾವು ಕೆಲಸ ಮಾಡುತ್ತೇವೆ, ಎಂದು ಭಾವಿಸುವೆವು. ಇದು ಹಾಗಲ್ಲ. ನಾವು ಆಲೋಚಿಸಲೇಬೇಕಾಗಿರುವುದರಿಂದ ಆಲೋಚಿಸುತ್ತೇವೆ, ನಾವು ಕೆಲಸ ಮಾಡಲೇಬೇಕಾಗಿರುವುದರಿಂದ ಮಾಡುತ್ತೇವೆ. ನಾವೆಲ್ಲ ನಮಗೆ ಮತ್ತು ಇತರರಿಗೆ ದಾಸರು. ನಮ್ಮ ಸುಪ್ತಚೇತನದಲ್ಲಿ ಈ ಒಂದು ಜನ್ಮದ ಮಾತ್ರವಲ್ಲ ಹಲವು ಜನ್ಮಗಳ ಕ್ರಿಯೆಗಳು, ಆಲೋಚನೆಗಳು ಮತ್ತು ಭಾವನೆಗಳೆಲ್ಲ ಶೇಖರವಾಗಿವೆ. ಈ ಅಸೀಮವಾದ ನಾನೆಂಬ ಮನಸ್ಸಾಗರದಲ್ಲಿ ನಮ್ಮ ಹಿಂದಿನ ಆಲೋಚನಾಕ್ರಿಯೆಗಳೆಲ್ಲ ಇವೆ. ಇವುಗಳಲ್ಲಿ ಪ್ರತಿಯೊಂದೂ ಒಂದು ಅಲೆಯಂತೆ ನನ್ನ ಜಾಗೃತ ಚಿತ್ರದ ಹಿಂದೆ ಬಂದು ನಿಂತು, ತನ್ನನ್ನು ಒಪ್ಪಿಕೊಳ್ಳುವಂತೆ ಬಲಾತ್ಕರಿಸುತ್ತಿದೆ. ಈ ಸಂಗ್ರಹವಾದ ಶಕ್ತಿಯನ್ನೇ, ಆಲೋಚನೆಯನ್ನೇ ನಮ್ಮ ಸ್ವಭಾವ ಎನ್ನುವೆವು. ಅವುಗಳ ನಿಜವಾದ ಮೂಲ ನಮಗೆ ಗೊತ್ತಾಗುವುದಿಲ್ಲ. ಅವುಗಳನ್ನು ಕಣ್ಣು ಮುಚ್ಚಿಕೊಂಡು ಪ್ರಶ್ನಿಸದೆ ನಾವು ಅನುಸರಿಸುತ್ತೇವೆ. ಇದರ ಪರಿಣಾಮವೇ ಅತಿ ದಾರುಣವಾದ ಗುಲಾಮಗಿರಿ. ಆದರೂ ನಾವು ಮುಕ್ತರೆಂದು ಹೆಮ್ಮೆ ಕೊಚ್ಚಿಕೊಳ್ಳುತ್ತೇವೆ. ಮುಕ್ತರೆ! ನಮ್ಮ ಮನಸ್ಸನ್ನು ಕ್ಷಣಕಾಲ ನಿಗ್ರಹಿಸಲಾರೆವು, ಉಳಿದ ವಸ್ತುಗಳನ್ನು ತೊರೆದು ಒಂದು ವಿಷಯದ ಮೇಲೆ ನಿಲ್ಲಿಸಲಾರೆವು ! ಆದರೂ ನಾವು ಸ್ವತಂತ್ರರು ಎಂದು ಕರೆದುಕೊಳ್ಳುತ್ತೇವೆ. ಇದನ್ನು ಆಲೋಚಿಸಿ ನೋಡಿ ! ಒಂದು ಕ್ಷಣಕಾಲವೂ ನಾವು ಇಚ್ಛಿಸಿದಂತೆ ಮಾಡಲಾರೆವು. ಯಾವುದೋ ಒಂದು ಆಸೆ ನಮ್ಮನ್ನು ಮೆಟ್ಟಿಕೊಳ್ಳುವುದು, ತಕ್ಷಣ ಅದು ಹೇಳಿದಂತೆ ಕೇಳುವೆವು. ನಮ್ಮ ಅಂತರಾತ್ಮ ಆ ದುರ್ಬಲತೆ ತಪ್ಪು ಎಂದು ಸಾರುವುದು. ಆದರೆ ಅದನ್ನು ಪದೇ ಪದೇ ಮಾಡುತ್ತೇವೆ, ಯಾವಾಗಲೂ ಅದನ್ನೆ ಮಾಡುತ್ತಿರುವೆವು ನಾವು ಎಷ್ಟು ಪ್ರಯತ್ನಪಟ್ಟರೂ ಉತ್ತಮ ಆದರ್ಶಕ್ಕೆ ತಕ್ಕಂತೆ ಬಾಳಲಾರೆವು. ನಮ್ಮ ಹಿಂದಿನ ಜನ್ಮಗಳ ಆಲೋಚನೆ ಮತ್ತು ಕರ್ಮ ಭೂತ ನಮ್ಮನ್ನು ಹಾಗೆ ಮಾಡಗೊಡುವುದಿಲ್ಲ. ಈ ಜಗತ್ತಿನ ದುಃಖಕ್ಕೆಲ್ಲ ಕಾರಣ ಇಂದ್ರಿಯದ ಗುಲಾಮಗಿರಿ, ಈ ಇಂದ್ರಿಯ</p>
		<p>ಪ್ರಪಂಚವನ್ನು ಮಾರಿ ಹೋಗಲು ಆಗದೆ ಇರುವುದು. ಕೇವಲ ದೈಹಿಕ ಮತ್ತು ಮಾನಸಿಕ ಆಸೆ ಆಕಾಂಕ್ಷೆಗಳನ್ನು ಅರಸಿಕೊಂಡು ಹೋಗುವುದೇ ಪ್ರಪಂಚದ ದುಃಖಕ್ಕೆಲ್ಲ ಮತ್ತು ವ್ಯಥೆಗೆಲ್ಲ ಕಾರಣ.</p>
		<p>ಈ ಮನಶ್ಯಾಸ್ತ್ರವು, ಮನಸ್ಸಿನ ಅಲೆತವನ್ನು ನಿಗ್ರಹಿಸಿ, ನಿಮ್ಮ ಇಚ್ಛೆಯ ಸ್ವಾಧೀನಕ್ಕೆ ತನ್ನಿ, ನಿಮ್ಮ ಪೂರ್ವ ಸಂಸ್ಕಾರಗಳ ಸೆಳೆತದಿಂದ ಪಾರಾಗಿ ಎಂದು ಬೋಧಿಸುವುದು. ಆದಕಾರಣವೆ ಮನಶ್ಯಾಸ್ತ್ರವೇ ವಿಜ್ಞಾನಗಳಿಗೆಲ್ಲ ವಿಜ್ಞಾನವಾಗಿರುವುದು. ಇದಿಲ್ಲದೆ ವಿಜ್ಞಾನ ಮತ್ತು ಇತರ ಶಾಸ್ತ್ರಗಳಿಂದ ಪ್ರಯೋಜನವಿಲ್ಲ. - ನಿಗ್ರಹಕ್ಕೆ ಒಳಗಾಗದ ಮನಸ್ಸು ಎಂದೆಂದಿಗೂ ನಮ್ಮನ್ನು ಅಧಃಪತನಕ್ಕೆ ಎಳೆಯುವುದು, ನಮ್ಮನ್ನು ಹಿಂಸಿಸುವುದು, ನಮ್ಮನ್ನೇ ನಾಶ ಮಾಡುವುದು. ನಿಗ್ರಹಿಸಿದ, ಒಳ್ಳೆಯ ದಾರಿಗೆ ತಿರುಗಿಸಿದ ಮನಸ್ಸು ನಮ್ಮನ್ನು ಉದ್ದಾರ ಮಾಡುವುದು, ಮುಕ್ತರನ್ನಾಗಿ ಮಾಡುವುದು. ಆದಕಾರಣವೇ ಮನಸ್ಸನ್ನು ನಿಗ್ರಹಿಸಬೇಕು. ಮನಶ್ಯಾಸ್ತ್ರವು ಅದನ್ನು ಹೇಗೆ ನಿಗ್ರಹಿಸಬೇಕು ಎಂಬುದನ್ನು ತೋರುವುದು.</p>
		<p>ನಾವು ಯಾವುದೇ ಭೌತವಿಜ್ಞಾನವನ್ನು ಓದಬೇಕಾದರೂ ಸಾಧ್ಯವಾದಷ್ಟು ಅಂಕಿಅಂಶಗಳನ್ನೆಲ್ಲ ಸಂಗ್ರಹಿಸಬೇಕು. ಅವುಗಳನ್ನು ಅಧ್ಯಯನಮಾಡಿ ವಿಶ್ಲೇಷಿಸಬೇಕು. ಇವುಗಳ ಮೂಲಕ ಒಂದು ಶಾಸ್ತ್ರಜ್ಞಾನ ಸಿದ್ಧಿಸುವುದು. ಆದರೆ ಮನಸ್ಸನ್ನು ಪರೀಕ್ಷಿ ಸಲು, ಅದನ್ನು ವಿಶ್ಲೇಷಿಸಲು ಅಂಕಿ ಅಂಶಗಳಾಗಲಿ, ಹೊರಗಿನಿಂದ ದೊರಕುವ ವಾಸ್ತವಾಂಶಗಳಾಗಲಿ ಎಲ್ಲರಿಗೂ ದೊರಕುವಂತಿಲ್ಲ. ಮನಸ್ಸೇ ಮನಸ್ಸನ್ನು ವಿಶ್ಲೇಷಣೆ ಮಾಡಬೇಕಾಗಿದೆ. ಆದಕಾರಣವೇ ಶ್ರೇಷ್ಠ ವಿಜ್ಞಾನವೇ ಮನೋ ವಿಜ್ಞಾನ, ಮನಶ್ಯಾಸ್ತ್ರ.</p>
		<p>ಪಾಶ್ಚಾತ್ಯರಲ್ಲಿ ಮನಸ್ಸಿನ ಶಕ್ತಿಯನ್ನು, ಅದರಲ್ಲೂ ಅದರ ಅಸಾಧಾರಣ ಶಕ್ತಿಯನ್ನು, ಒಂದು ಮಾಟವಿದೆ ಮತ್ತು ರಹಸ್ಯ ವಿದ್ಯೆ ಎಂದು ಭಾವಿಸುವರು. ಹಿಂದೂ ದೇಶದ ಕೆಲವು ಫಕೀರರು ಆಚರಿಸುತ್ತಾರೆ ಎಂದು ಭಾವಿಸಲಾಗಿರುವ ರಹಸ್ಯ ವಿದ್ಯೆಗಳೊಂದಿಗೆ ಮನಶ್ಯಾಸ್ತ್ರವನ್ನು ಗಂಟುಹಾಕಿರುವುದರಿಂದ ನಿಜವಾದ ಮನಶ್ಯಾಸ್ತ್ರದ ಪ್ರಗತಿ ಕುಂಠಿತವಾಗಿದೆ.</p>
		<p>ಭೌತಶಾಸ್ತ್ರಜ್ಞರಿಗೆ ಪ್ರಪಂಚದಲ್ಲೆಲ್ಲಾ ಒಂದೇ ರೀತಿಯ ಪರಿಣಾಮ ಕಾಣುವುದು. ಅವರು ಸಂಗ್ರಹಿಸುವ ಅಂಕಿಅಂಶಗಳಲ್ಲಿ ವ್ಯತ್ಯಾಸವಿರುವಿರುವುದಿಲ್ಲ. ಆದಕಾರಣ ಅವರ ಪ್ರಯೋಗದ ಫಲದಲ್ಲಿಯೂ ಯಾವ ವ್ಯತ್ಯಾಸವೂ ಕಾಣುವುದಿಲ್ಲ. ಇದಕ್ಕೆ ಕಾರಣವೇನೆಂದರೆ, ವಿಜ್ಞಾನಶಾಸ್ತ್ರಕ್ಕೆ ಬೇಕಾದ ಅಂಕಿಅಂಶಗಳನ್ನು ಎಲ್ಲರೂ ಸಂಗ್ರಹಿಸಬಹುದು ಮತ್ತು ಅವು ಸಾರ್ವತ್ರಿಕವಾಗಿ ಒಪ್ಪಿಗೆಯನ್ನು ಪಡೆದಿವೆ. ಇವುಗಳ ಆಧಾರದ ಮೇಲೆ ಪಡೆದ ಪ್ರತಿಫಲಗಳು ತರ್ಕಬದ್ಧವಾಗಿರುತ್ತದೆ. ಎಲ್ಲರಿಗೂ ಕಾಣುವ ವಸ್ತುಗಳ ಆಧಾರದ ಮೇಲೆ ಮಾಡಿದ ಪ್ರಯೋಗ ನ್ಯಾಯ ಸಮ್ಮತವೆಂದು ಎಲ್ಲರೂ ಒಪ್ಪುವರು. ಆದರೆ ಮನಸ್ಸಿನ ಕ್ಷೇತ್ರದಲ್ಲಿ ಇದು ಹಾಗಿಲ್ಲ. ಇಲ್ಲಿ ಯಾವ ಅಂಕಿ ಅಂಶಗಳೂ ಇಲ್ಲ, ಇಂದ್ರಿಯಗಳಿಗೆ ಸ್ಕೂಲವಾಗಿ ಕಾಣುವ ಯಾವ ಘಟನೆಗಳೂ ಇಲ್ಲ, ಎಲ್ಲರಿಗೂ ಕಾಣುವ ವಸ್ತುಗಳೂ ಇಲ್ಲ. ಆದಕಾರಣ ಎಲ್ಲರೂ ಮನಸ್ಸನ್ನು ಪರೀಕ್ಷೆಮಾಡಿ ಒಂದು ಮನಶ್ಯಾಸ್ತ್ರೀಯ ಸಿದ್ಧಾಂತಕ್ಕೆ ಬರಲು ಸಾಧ್ಯವಿಲ್ಲ.</p>
		<p>ಆಂತರ್ಯದಲ್ಲಿ ನಿಜವಾದ ಮಾನವನಿರುವನು, ಅದೇ ಆತ್ಮ, ಮನಸ್ಸನ್ನು ಅಂತರ್ಮುಖಗೊಳಿಸಿ ಆತ್ಮನಲ್ಲಿ ಐಕ್ಯರಾಗಿ, ಇಂತಹ ಸ್ಥಿರವಾದ ನೆಲೆಯಲ್ಲಿ ನಿಂತು ಕೊಂಡು ಮನಸ್ಸಿನ ಚಂಚಲತೆಯನ್ನು ಗಮನಿಸಿ, ಎಲ್ಲ ವ್ಯಕ್ತಿಗಳಲ್ಲಿಯೂ ಇರುವ ವಾಸ್ತವಾಂಶಗಳನ್ನು ಅರಿಯಬಹುದು. ಯಾರು ಆಳಕ್ಕೆ ಹೋಗಬಲ್ಲರೋ ಅಂಥವರು ಮಾತ್ರ ಮಾನಸಿಕ ಕ್ಷೇತ್ರದ ವಾಸ್ತವಾಂಶಗಳನ್ನು ನೋಡಬಲ್ಲರು. ಜಗತ್ತಿನಲ್ಲೆಲ್ಲಾ ತಾವು ಯೋಗಿಗಳು ಎಂದು ತಮ್ಮನ್ನು ತಾವು ಕರೆಸಿಕೊಳ್ಳುವವರಲ್ಲಿ, ಮನಸ್ಸಿನ ಸ್ವಭಾವ ಮತ್ತು ಅದರ ಶಕ್ತಿಸಾಧ್ಯತೆಗಳ ವಿಷಯಗಳಲ್ಲಿ ಎಷ್ಟೋ ಭಿನ್ನಾಭಿಪ್ರಾಯ ಇರುವುದು. ಏಕೆಂದರೆ ಅವರು ಆಳಕ್ಕೆ ಹೋಗಿರುವುದಿಲ್ಲ. ಅಂಥವರು ತಮ್ಮ ಮತ್ತು ಇತರರ ಮನಸ್ಸನ್ನು ಸ್ವಲ್ಪ ತಿಳಿದುಕೊಂಡಿರುವರು. ಆದರೆ ಇಂತಹ ತೋರಿಕೆಯ ಆವಿರ್ಭಾವದ ಹಿಂದೆ ಇರುವ ಮುಖ್ಯ ವಿಷಯಗಳನ್ನು ಅರಿಯದೆ, ತಮಗೆ ಯಾವುದು ತೋರುವುದೊ ಅದೇ ಎಲ್ಲರಿಗೂ ಅನ್ವಯಿಸುವುದು ಎಂದು ಸಾರುವರು. ಪ್ರತಿಯೊಬ್ಬ ಮತಿಗೆಟ್ಟ ಯೋಗಿಯೂ ಮನಸ್ಸಿಗೆ ಅನ್ವಯಿಸುವ ಕೆಲವು ವಿಷಯಗಳು ತನಗೆ ಗೊತ್ತಿವೆ, ಬೇಕಾದರೆ ಅವನ್ನು ಪರೀಕ್ಷಿಸಬಹುದು ಎನ್ನುವನು. ಆದರೆ ಇದು ಅವನ ಕಲ್ಪನೆಯಲ್ಲದೆ ಮತ್ತೇನೂ ಅಲ್ಲ.</p>
		<p>ನೀವು ಮನಸ್ಸನ್ನು ಅಧ್ಯಯನ ಮಾಡಬೇಕಾದರೆ ಅದಕ್ಕೆ ಸರಿಯಾದ ತರಬೇತಿ ಆವಶ್ಯಕ. ಮನಸ್ಸಿನ ಚಂಚಲತೆಗೆ ಸಿಕ್ಕಿ ಬೀಳದೆ ಅದನ್ನು ಸ್ಥಿರವಾಗಿ ನಿಂತು ನೋಡಬೇಕಾದರೆ ಮನಸ್ಸನ್ನು ತನ್ನ ಸ್ವಾಧೀನಕ್ಕೆ ತಂದಿರಬೇಕು. ಇಲ್ಲದೆ ಇದ್ದರೆ ನಾವು ನೋಡಿದುದನ್ನು ನೆಚ್ಚುವುದಕ್ಕೆ ಆಗುವುದಿಲ್ಲ. ಅದು ಎಲ್ಲರಿಗೂ ಅನ್ವಯಿಸುವುದಿಲ್ಲ. ಆದಕಾರಣ ಅವು ವಾಸ್ತವಿಕ ಅಂಶಗಳಾಗಲಾರವು: - ಯಾರು ಮನಸ್ಸನ್ನು ಪರೀಕ್ಷಿಸಲು ತುಂಬಾ ಆಳಕ್ಕೆ ಹೋಗುವರೋ ಅಂತಹವರು ಪ್ರಪಂಚದ ಯಾವ ಮೂಲೆಯಲ್ಲಿರಲಿ, ಯಾವ ಧರ್ಮಕ್ಕೆ ಸೇರಿರಲಿ ಅವರು ನೋಡುವುದರಲ್ಲಿ ಯಾವ ವ್ಯಾತ್ಯಾಸವೂ ಇರುವುದಿಲ್ಲ. ಮನಸ್ಸಿನ ಆಳಕ್ಕೆ ಹೋಗುವವರೆಲ್ಲ ನೋಡುವುದು ಒಂದೇ ಬಗೆಯಾಗಿರುವುದು.</p>
		<p>ಮನಸ್ಸು ಇಂದ್ರಿಯ ಗ್ರಹಣದಿಂದ ಮತ್ತು ಪ್ರೇರಣೆಯಿಂದ ಕೆಲಸ ಮಾಡುವುದು. ಉದಾಹರಣೆಗೆ ಬೆಳಕಿನ ಕಿರಣ ನನ್ನ ಕಣ್ಣಿನ ಮೇಲೆ ಬೀಳುವುದು, ಅನಂತರ ನರಗಳು ಅದನ್ನು ಮೆದುಳಿಗೆ ಒಯ್ಯುವುವು, ಆದರೂ ಬೆಳಕನ್ನು ನಾನು ಕಾಣುವುದಿಲ್ಲ. ಮೆದುಳು ಅನಂತರ ಸಂವೇದನೆಯನ್ನು ಮನಸ್ಸಿಗೆ ತಿಳಿಸುವುದು. ಆದರೂ ಬೆಳಕನ್ನು ನಾನು ಕಾಣುವುದಿಲ್ಲ. ಆಗ ಮನಸ್ಸು ಪ್ರತಿಕ್ರಿಯೆ ತೋರಿಸುತ್ತದೆ. ಆಗ ನನಗೆ ಬೆಳಕು ಮನಸ್ಸಿನಲ್ಲಿ ಹೊಳೆಯುವುದು, ಮನಸ್ಸಿನ ಪ್ರತಿಕ್ರಿಯೆಯೇ ಪ್ರೇರಣೆ, ಇದರ ಪರಿಣಾಮವಾಗಿ ಕಣ್ಣು ಬೆಳಕನ್ನು ನೋಡುವುದು.</p>
		<p>ಮನಸ್ಸನ್ನು ನಿಗ್ರಹಿಸಬೇಕಾದರೆ ಸುಪ್ತಚೇತನದ ಆಳಕ್ಕೆ ಹೋಗಬೇಕು. ಅಲ್ಲಿರುವ ಸಂಸ್ಕಾರಗಳನ್ನೆಲ್ಲಾ, ಆಲೋಚನೆಗಳನ್ನೆಲ್ಲಾ, ನಾವು ಸರಿಯಾಗಿ ಜೋಡಿಸಿ ಅನಂತರ ಅವನ್ನು ನಿಗ್ರಹಿಸಬೇಕು. ಇದೇ ಮೊದಲನೆಯ ಹೆಜ್ಜೆ. ನೀವು ಸುಪ್ತಮನಸ್ಸನ್ನು ನಿಗ್ರಹಿಸಿದರೆ ಆಗ ಜಾಗ್ರತಾವಸ್ಥೆಯ ನಿಮ್ಮ ಮನಸ್ಸು ನಿಮ್ಮ ವಶಕ್ಕೆ ಬರುವುದು.</p>
	</section>
	<section class="level1 unnumbered" epub:type="chapter" role="doc-chapter" id="id-023">
		<h1 class="level1-title" epub:type="title">ಕರ್ಮ ರಹಸ್ಯ<sup><a epub:type="noteref" href="999-aside.xhtml#id-001-51">*</a></sup></h1>
		<p>(೧೯೦೦ರ ಜನವರಿ ೪ನೇ ತಾರೀಖು ಲಾಸ್ ಏಂಜಲೀಸ್‌ನಲ್ಲಿ ನೀಡಿದ ಪ್ರವಚನ)</p>
		<p>ನನ್ನ ಜೀವನದಲ್ಲಿ ಕಲಿತ ಅತ್ಯುತ್ತಮ ಪಾಠವೊಂದು, ಗುರಿಗೆ ಕೊಡುವ ಪ್ರಾಮುಖ್ಯತೆಯನ್ನೇ ದಾರಿಗೂ ಕೊಡಬೇಕೆನ್ನುವುದು. ನಾನು ಯಾರಿಂದ ಇದನ್ನು ಕಲಿತೆನೋ ಆತನೊಬ್ಬ ಮಹಾನುಭಾವ. ಅವರ ಇಡೀ ಜೀವನವೇ ಈ ಸಿದ್ಧಾಂತಕ್ಕೆ ಒಂದು ಉದಾಹರಣೆಯಾಗಿತ್ತು. ಈ ಒಂದು ಮಹಾಸಿದ್ಧಾಂತದಿಂದ ನಾನು ಹಲವು ಒಳ್ಳೆ ನೀತಿಗಳನ್ನು ಅಂದಿನಿಂದ ಕಲಿಯುತ್ತಿರುವೆನು. ಗುರಿಗೆ ಕೊಡುವಷ್ಟು ಗಮನವನ್ನೇ ದಾರಿಗೂ ಕೊಡುವುದರಲ್ಲಿ ಜಯದ ರಹಸ್ಯವೆಲ್ಲ ಇರುವಂತೆ ನನಗೆ ತೋರುವುದು.</p>
		<p>ಜೀವನದಲ್ಲಿ ನಮ್ಮ ಒಂದು ದೊಡ್ಡ ದೋಷವೇ, ಗುರಿಯ ಕಡೆಗೆ ನಾವು ಹೆಚ್ಚು ಆಕರ್ಷಿತರಾಗುವುದು; ಗುರಿ ನಮ್ಮನ್ನು ಮೋಹಪರವಶರನ್ನಾಗಿ ಮಾಡುವುದು; ಮುಗ್ಧರನ್ನಾಗಿ ಮಾಡುವುದು; ಅದೇ ನಮ್ಮ ಮನಸ್ಸನ್ನೆಲ್ಲಾ ವ್ಯಾಪಿಸುವುದು. ಆಗ ಅದನ್ನು ಪಡೆಯುವ ವಿವರಗಳೆಲ್ಲಾ ಮರತೇ ಹೋಗುವುವು.</p>
		<p>ಆದರೆ ನಮ್ಮ ಜೀವನದಲ್ಲಿ ಯಾವಾಗಲಾದರೂ ಸೋಲು ಬಂದಾಗ ಅದನ್ನು ಕುರಿತು ಕೂಲಂಕಷವಾಗಿ ವಿಶ್ಲೇಷಿಸಿದರೆ, ನೂರಕ್ಕೆ ತೊಂಬತ್ತೊಂಬತ್ತು ಕಡೆ ಅದಕ್ಕೆ ಕಾರಣ ದಾರಿಯ ಕಡೆಗೆ ಗಮನ ಕೊಡದೆ ಇದ್ದುದು ಎಂದು ನಮಗೆ ಗೊತ್ತಾಗುವುದು. ಅದನ್ನು ಪೂರ್ಣಗೊಳಿಸುವ ಕಡೆಗೆ, ಮಾರ್ಗವನ್ನು ಹೇಗೆ ಸುಗಮ ಮಾಡಬೇಕೆಂಬುದರ ಕಡೆಗೆ, ಸಾಕಾದಷ್ಟು ಗಮನ ಕೊಡುವುದು ನಮಗೆ ಆವಶ್ಯಕವಾಗಿರುವುದು. ಮಾರ್ಗ ಸರಿಯಾಗಿದ್ದರೆ ಗುರಿ ಸಿದ್ದಿಸಲೇಬೇಕು. ಕಾರ್ಯವನ್ನು ಸಾಧ್ಯಗೊಳಿಸುವುದು ಕಾರಣವೇ ಎಂಬುದನ್ನು ನಾವು ಮರೆಯುತ್ತೇವೆ. ಪರಿಣಾಮ ತನಗೆ ತಾನೆ ಬರಲಾರದು. ಕಾರಣಗಳು ಸರಿಯಾಗಿ, ಯೋಗ್ಯವಾಗಿ ಪ್ರಬಲವಾಗಿಲ್ಲದೆ ಇದ್ದರೆ ಯೋಗ್ಯ ಪರಿಣಾಮ, ಪ್ರತಿಫಲ ದೊರಕಲಾರವು. ಒಮ್ಮೆ ನಾವು ಆದರ್ಶವನ್ನು ಆರಿಸಿಕೊಂಡು, ಅದನ್ನು ಪಡೆಯುವ ರೀತಿಯನ್ನು ನಿರ್ಧರಿಸಿದ ಮೇಲೆ ಆದರ್ಶವನ್ನು ಬೇಕಾದರೆ ಸ್ವಲ್ಪ ಮರೆತರೂ ಚಿಂತೆ ಇಲ್ಲ. ಏಕೆಂದರೆ ಅದನ್ನು ಪಡೆಯುವ ಸಾಧನೆ ಪೂರ್ಣವಾದರೆ ಗುರಿ ಅಲ್ಲೇ ಇರುವುದು ನಮಗೆ ನಿಸ್ಸಂದೇಹವಾಗಿ ಗೊತ್ತಿದೆ. ಅದಕ್ಕೆ ಕಾರಣವಿದ್ದರೆ ಪರಿಣಾಮಕ್ಕೆ ಯಾವ ಒಂದು ತೊಡಕೂ ಇರುವುದಿಲ್ಲ. ಪರಿಣಾಮ ಬರಲೇ ಬೇಕಾಗಿದೆ. ನಾವು ಸಾಧನವನ್ನು ಗಮನಿಸಿದರೆ, ಸಿದ್ದಿ ತನ್ನನ್ನು ತಾನೇ ನೋಡಿಕೊಳ್ಳುವುದು. ನಮ್ಮ ಆದರ್ಶ ಸಾಕ್ಷಾತ್ಕಾರ ಸಿದ್ದಿ. ಅದಕ್ಕೆ ಮಾರ್ಗ ಸಾಧನೆ. ಆದಕಾರಣ ಸಾಧನೆಯ ಪ್ರಾಮುಖ್ಯತೆಯೆ ಜೀವನದ ಅತಿ ದೊಡ್ಡ ರಹಸ್ಯ. ನಾವು ಕರ್ಮ ಮಾಡಬೇಕು. ಎಡೆಬಿಡದೆ ನಮ್ಮ ಶಕ್ತಿಯನ್ನೆಲ್ಲ ಉಪಯೋಗಿಸಿ ಕರ್ಮ ಮಾಡಬೇಕು. ನಾವು ಮಾಡುವ ಎಲ್ಲಾ ಕಾರ್ಯದಲ್ಲಿ ನಮ್ಮ ಇಡೀ ಮನಸ್ಸನ್ನು ಅಲ್ಲಿ ಏಕಾಗ್ರಮಾಡಬೇಕೆಂದು ಗೀತೆಯಲ್ಲಿ ಓದುತ್ತೇವೆ. ಆದರೆ ನಾವು ಅದೇ ಕಾಲದಲ್ಲಿ ಆಸಕ್ತರಾಗಿರಬಾರದು. ಹಾಗೆಂದರೆ, ನಾವು ಮತ್ತೆ ಯಾವ </p>
		<p>ಆಕರ್ಷಣಕ್ಕೂ ಒಳಗಾಗಿ ಕೆಲಸದಿಂದ ದೂರ ಸರಿಯಬಾರದು; ಆದರೂ, ಕೆಲಸವನ್ನು ನಾವು ಇಚ್ಛಿಸಿದಾಗ ಬಿಡಲು ಸಿದ್ದರಾಗಿರಬೇಕು.</p>
		<p>ನಮ್ಮ ಜೀವನವನ್ನು ನಾವು ಪರೀಕ್ಷೆ ಮಾಡಿಕೊಂಡರೆ, ನಮ್ಮ ದುಃಖಕ್ಕೆ ಅತಿ ದೊಡ್ಡ ಕಾರಣ ಇದು ಎಂದು ಗೊತ್ತಾಗುವುದು: ನಾವು ಯಾವುದಾದರೂ ಕಾರದಲ್ಲಿ ತತ್ಪರರಾಗುತ್ತೇವೆ. ನಮ್ಮ ಮನಸ್ಸನ್ನೆಲ್ಲ ಅದರ ಮೇಲೆ ಬಿಡುತ್ತೇವೆ. ಆ ಕೆಲಸ ನೆರವೇರದೆ ಇದ್ದರೆ ಆಗಲೂ ಅದನ್ನು ಬಿಡುವುದಿಲ್ಲ. ಅದರಿಂದ ನಮಗೆ ವ್ಯಥೆಯಾಗುತ್ತಿದೆ ಎಂದು ಗೊತ್ತಿದೆ. ಹೆಚ್ಚುಕಾಲ ಅದರಲ್ಲಿ ಆಸಕ್ತರಾಗಿರುವುದರಿಂದ ದುಃಖ ಮತ್ತೂ ಹೆಚ್ಚಾಗುವುದು ಎಂಬುದೂ ಗೊತ್ತಿದೆ. ಆದರೂ ಅದರಿಂದ ನಾವು ಬಿಡಿಸಿಕೊಳ್ಳುವುದು ಅಸಾಧ್ಯ. ದುಂಬಿ ಜೇನನ್ನು ಆಸ್ವಾದಿಸಲು ಜೇನಿನ ಮಡಕೆಗೆ ಬಂದು ರೆಕ್ಕೆಗಳು ಜೇನಿಗೆ ಅಂಟಿಕೊಂಡು ಅದರಿಂದ ಪಾರಾಗಲು ಅಸಾಧ್ಯವಾಯಿತು. ಪುನಃ ಪುನಃ ನಾವು ಅದೇ ಸ್ಥಿತಿಗೆ ಬರುವೆವು. ಇದೇ ಜೀವನದ ರಹಸ್ಯ. ನಾವು ಇಲ್ಲಿರುವುದು ಏತಕ್ಕೆ ? ನಾವು ಮಧುವನ್ನು ಕುಡಿಯಲು ಬಂದೆವು. ಆದರೆ ನಮ್ಮ ಕೈಕಾಲುಗಳು ಅದರಲ್ಲಿ ಸಿಕ್ಕಿಕೊಂಡಿರುವುದು ಕಾಣುವುದು. ನಾವು ಆನಂದವನ್ನು ಅನುಭವಿಸುವುದಕ್ಕೆ ಬಂದೆವು. ಆದರೆ ಮತ್ತಾರೊ ನಮ್ಮಿಂದ ಆನಂದವನ್ನು ಅನುಭವಿಸುತ್ತಿರುವರು. ನಾವು ಆಳುವುದಕ್ಕೆ ಬಂದೆವು, ಆದರೆ ಮತ್ತಾರೂ ನಮ್ಮನ್ನು ಆಳುತ್ತಿರುವರು. ನಾವು ಕೆಲಸ ಮಾಡುವುದಕ್ಕೆ ಬಂದೆವು, ಆದರೆ ಮತ್ತಾರೊ ನಮ್ಮಿಂದ ಅದನ್ನು ಮಾಡಿಸುತ್ತಿರುವರು. ಯಾವಾಗಲೂ ನಮಗೆ ಇದು ಕಾಣುವುದು. ನಮ್ಮ ಜೀವನದ ಪ್ರತಿಯೊಂದು ಕಾರ್ಯಕ್ಷೇತ್ರದಲ್ಲಿಯೂ ಇದನ್ನು ನೋಡುತ್ತೇವೆ. ಅನ್ಯರ ಮನಸ್ಸು ನಮ್ಮ ಮೇಲೆ ಕೆಲಸಮಾಡುತ್ತಿದೆ. ನಾವು ಮತ್ತೊಬ್ಬರ ಮನಸ್ಸಿನ ಮೇಲೆ ಕೆಲಸಮಾಡುವುದಕ್ಕೆ ಪ್ರಯತ್ನಿಸುತ್ತಿರುವೆವು. ನಾವು ಈ ಜೀವನದ ಸುಖವನ್ನು ಅನುಭವಿಸಬೇಕೆಂದು ಬಯಸುವೆವು. ಇದೇ ನಮ್ಮ ಜೀವನವನ್ನು ನಾಶಮಾಡುವುದು. ಪ್ರಕೃತಿಯಿಂದ ಎಲ್ಲವನ್ನೂ ಪಡೆಯಬಯಸುತ್ತೇವೆ. ಆದರೆ ಪ್ರಕೃತಿ ಎಲ್ಲವನ್ನೂ ಅಪಹರಿಸಿ, ನಮ್ಮನ್ನು ಸುಲಿದು ಆಚೆಗೆಸೆಯುವುದು.</p>
		<p>ಇದು ಹೀಗಲ್ಲದೆ ಇದ್ದಿದ್ದರೆ ನಮ್ಮ ಜೀವನವೆಲ್ಲ ಸುಖಕರವಾಗುತ್ತಿತ್ತು. ಆದರೂ ಚಿಂತೆಯಿಲ್ಲ ; ಅದರಲ್ಲಿ ಎಷ್ಟೇ ಜಯಾಪಜಯಗಳಿದ್ದರೂ, ಎಷ್ಟೇ ಸುಖದುಃಖ ಗಳಿದ್ದರೂ, ನಾವು ಬಲೆಗೆ ಬೀಳದೆ ಇದ್ದರೆ ಅದೊಂದು ಅಖಂಡ ಆನಂದ ಮಯವಾಗುವುದು.</p>
		<p>ದುಃಖಕ್ಕೆ ಇದೊಂದೇ ಕಾರಣ; ನಾವು ಆಸಕ್ತರು. ಅದರಿಂದ ಬಲೆಗೆ ಬೀಳುತ್ತೇವೆ. ಅದಕ್ಕೇ ಗೀತೆ ಹೀಗೆ ಹೇಳುವುದು: ಎಡೆಬಿಡದೆ ಕರ್ಮ ಮಾಡಿ, ಆದರೆ ಆಸಕ್ತರಾಗಬೇಡಿ, ಬಲೆಗೆ ಬೀಳ ಬೇಡಿ. ಎಲ್ಲದರಿಂದಲೂ ನಿರ್ಲಿಪ್ತರಾಗುವ ಶಕ್ತಿಯನ್ನು ಮಾತ್ರ ಮಾಸಲಾಗಿಟ್ಟುಕೊಂಡಿರಿ. ಯಾವುದು ನಿಮಗೆ ಎಷ್ಟೇ ಪ್ರಿಯಕರವಾಗಿರಲಿ, ನಿಮ್ಮ ಜೀವ ಯಾವುದನ್ನೇ ಕುರಿತು ಹಂಬಲಿಸಲಿ, ಅದನ್ನು ಬಿಡುವುದರಿಂದ ಅತಿದಾರುಣ ವ್ಯಥೆಯಾಗಲಿ, ನಿಮಗೆ ಇಚ್ಛೆ ಬಂದಾಗ ಅದನ್ನು ತ್ಯಜಿಸುವ ಶಕ್ತಿಯನ್ನು ಮಾತ್ರ ಕಾಯ್ದಿಟ್ಟುಕೊಂಡಿರಿ. ದುರ್ಬಲರಿಗೆ ಈ ಜನ್ಮದಲ್ಲಿ ಆಗಲಿ ಅಥವಾ ಮತ್ತಾವುದಾದರೂ</p>
		<p>ಜನ್ಮದಲ್ಲಿ ಆಗಲಿ ಇಲ್ಲಿ ಸ್ಥಳವಿಲ್ಲ. ದುರ್ಬಲತೆಯೇ ಗುಲಾಮಗಿರಿಗೆ ದಾರಿ. ಹಲವಾರು ಶಾರೀರಿಕ ಮತ್ತು ಮಾನಸಿಕ ವ್ಯಥೆಗೆ ದುರ್ಬಲತೆಯೇ ಕಾರಣ. ದುರ್ಬಲತೆಯೆ ಸಾವು. ರೋಗಕಾರಕ ಸೂಕ್ಷ್ಮಕ್ರಿಮಿಗಳು ನಮ್ಮ ಸುತ್ತಲೂ ಸಹಸ್ರಾರು ಆವರಿಸಿಕೊಂಡಿವೆ. ಆದರೆ ನಾವು ದುರ್ಬಲರಾಗುವವರೆಗೆ, ದೇಹ ಸಿದ್ಧವಾಗಿ ಅವನ್ನು ಸ್ವಾಗತಿಸಲು ಸಂಕಲ್ಪಿಸುವವರೆಗೆ, ಅವು ನಮಗೆ ಯಾವ ಅಪಾಯವನ್ನೂ ತರಲಾರವು. ನಮ್ಮ ಸುತ್ತಲೂ ಕೋಟ್ಯಂತರ ದುಃಖಕಾರಕ ಕ್ರಿಮಿಗಳು ಹಾರಾಡುತ್ತಿರ ಬಹುದು. ಆದರೂ ಚಿಂತೆಯಿಲ್ಲ ! ಅವು ನಮ್ಮ ಹತ್ತಿರ ಬರಲಾರವು. ಮನಸ್ಸು ದುರ್ಬಲವಾಗುವವರೆಗೆ, ನಮ್ಮನ್ನು ಮೆಟ್ಟಿಕೊಳ್ಳುವ ಶಕ್ತಿ ಅವಕ್ಕೆ ಇಲ್ಲ. ಇದೊಂದು ದೊಡ್ಡ ಸತ್ಯ; ಶಕ್ತಿಯೇ ಜೀವನ, ದುರ್ಬಲತೆಯೇ ಮರಣಶಕ್ತಿಯೇ ಪರಮಾನಂದ, ಅಖಂಡಜೀವನ, ಅಮರತ್ವ. ದುರ್ಬಲತೆಯೇ ಅನವರತ ದುಃಖ, ವ್ಯಾಕುಲತೆ, ದುರ್ಬಲತೆಯೇ ಮರಣ..</p>
		<p>ಈಗ ಆಸಕ್ತಿಯೇ ನಮ್ಮ ಎಲ್ಲಾ ಸಂತೋಷಕ್ಕೂ ಮೂಲ. ನಾವು ನಮ್ಮ ಸ್ನೇಹಿತರಲ್ಲಿ ಆಸಕ್ತರು, ಬಂಧುಗಳಲ್ಲಿ ಆಸಕ್ತರು; ನಾವು ನಮ್ಮ ಬೌದ್ದಿಕ ಮತ್ತು ಆಧ್ಯಾತ್ಮಿಕ ಫಲಗಳಲ್ಲಿ ಆಸಕ್ತರು. ಬಾಹ್ಯ ವಸ್ತುವಿನಲ್ಲಿ ನಾವು ಆಸಕ್ತರು. ಏಕೆಂದರೆ ಅವುಗಳ ಮೂಲಕ ನಮಗೆ ಸಂತೋಷ ದೊರಕುವುದು, ಪುನಃ, ನಮಗೆ ದುಃಖ ತರುವುದು ಈ ಆಸಕ್ತಿಯಲ್ಲದೆ ಮತ್ತಾವುದು? ಆನಂದವನ್ನು ಪಡೆಯಬೇಕಾದರೆ ನಾವು ನಿರ್ಲಿಪ್ತರಾಗಬೇಕು. ಇಚ್ಛೆ ಬಂದಾಗ ನಮಗೆ ನಿರ್ಲಿಪ್ತರಾಗುವ ಶಕ್ತಿ ಇದ್ದರೆ ನಮಗೆ ಯಾವ ದುಃಖವೂ ಬರುತ್ತಿರಲಿಲ್ಲ. ಯಾರು ಒಂದು ಕಾರ್ಯದಲ್ಲಿ ತಮ್ಮ ಮನಸ್ಸನ್ನೆಲ್ಲಾ ಕೇಂದ್ರೀಕರಿಸಿ ಆಸಕ್ತರಾಗಬಲ್ಲರೋ, ಹಾಗೆಯೇ ಅವಶ್ಯಕವಾದಾಗ ಅದರಿಂದ ನಿರ್ಲಿಪ್ತ ರಾಗುವ ಶಕ್ತಿಯಿರುವುದೋ ಅವರಿಗೆ ಮಾತ್ರ ಪ್ರಪಂಚದ ಅತ್ಯುತ್ತಮ ಫಲ ಸಿಕ್ಕಬಲ್ಲದು. ಆಸಕ್ತರಾಗುವ ಶಕ್ತಿಯಷ್ಟೆ, ಆವಶ್ಯಕವಾದಾಗ, ಅನಾಸಕ್ತರಾಗುವ ಶಕ್ತಿಯೂ ಇರಬೇಕು. ಇದೇ ಕಷ್ಟ, ಯಾವ ಆಕರ್ಷಣೆಗೂ ಸಿಕ್ಕದ ಕೆಲವು ವ್ಯಕ್ತಿಗಳು ಇರುವರು. ಅವರು ಯಾರನ್ನೂ ಪ್ರೀತಿಸಲಾರರು, ನಿಷ್ಕರುಣಿಗಳು, ನಿರ್ಲಕರು. ಜೀವನದ ಎಷ್ಟೋ ದುಃಖ ಗಳಿಂದ ಅಂತಹವರು ಪಾರಾಗುವರು. ಗೋಡೆ ಎಂದಿಗೂ ದುಃಖಪಡುವುದಿಲ್ಲ, ಯಾವಾಗಲೂ ಪ್ರೀತಿಸುವುದಿಲ್ಲ, ಎಂದಿಗೂ ವ್ಯಥೆಪಡುವುದಿಲ್ಲ. ಆದರೆ ಅದು ಗೋಡೆ ಯಲ್ಲದೆ ಮತ್ತೇನೂ ಅಲ್ಲ. ನಿಶ್ಚಯವಾಗಿ ಆಸಕ್ತರಾಗಿ ಬಂಧನಕ್ಕೊಳಗಾಗುವುದು ಗೋಡೆಯಂತಿರುವುದಕ್ಕಿಂತ ಮೇಲು. ಆದಕಾರಣವೇ, ಯಾರು ಎಂದಿಗೂ ಮತ್ತೊಬ್ಬನನ್ನು ಪ್ರೀತಿಸಿಲ್ಲವೋ, ನಿರ್ದಯನಾಗಿರುವನೋ, ಅವನು ಜೀವನದ ಎಷ್ಟೋ ದುಃಖದಿಂದ ಪಾರಾಗಿರುವಂತೆ, ಸುಖವೂ ಅವನ ಪಾಲಿಗೆ ಇಲ್ಲದೇ ಹೋಗುವುದು. ನಮಗೆ ಅದು ಬೇಕಾಗಿರುವುದು. ಅದು ದುರ್ಬಲತೆ, ಅದು ಮೃತ್ಯು. ಯಾವ ಜೀವ ದುರ್ಬಲತೆಯನ್ನು ಅನುಭವಿಸಿಲ್ಲವೋ, ದುಃಖವನ್ನು ಅನುಭವಿಸಿಲ್ಲವೊ, ಅದೊಂದು ಔದಾಸೀನ್ಯ ಸ್ಥಿತಿ. ಅಲ್ಲಿ ಆತ್ಮ ಇನ್ನೂ ಜಾಗ್ರತವಾಗಿಲ್ಲ. ನಮಗೆ ಅದು ಬೇಕಾಗಿಲ್ಲ.</p>
		<p>ನಮಗೆ ಪ್ರೀತಿಯ ಅದ್ಭುತ ಶಕ್ತಿ, ಆಸಕ್ತರಾಗುವ ಪ್ರಚಂಡ ಶಕ್ತಿ, ಮನಸ್ಸನ್ನು ಒಂದು ವಸ್ತುವಿನಮೇಲೆ ಅಖಂಡವಾಗಿ ಏಕಾಗ್ರಮಾಡುವ ಶಕ್ತಿ, ಉಳಿದವರ ಹಿತಕ್ಕಾಗಿ</p>
		<p>ನಮ್ಮನ್ನೇ ಕಳೆದುಕೊಂಡು, ಸಾಯಲು ಸಿದ್ಧರಾಗಿರುವ, ದೇವತೆಗಳ ಶಕ್ತಿಗಿಂತ ಹೆಚ್ಚು ಶಕ್ತಿ ಬೇಕು. ನಾವು ದೇವತೆಗಳಿಗಿಂತ ಮೇಲೆ ಹೋಗಬೇಕು. ಪೂರ್ಣಾತ್ಮನು ತಾನು ಪ್ರೀತಿಸುವ ಏಕಮಾತ್ರ ವಸ್ತುವಿನ ಮೇಲೆ ತನ್ನ ಮನಸ್ಸನ್ನೆಲ್ಲಾ ಹರಿಸಬಲ್ಲ, ಆದರೂ ಆತ ನಿರ್ಲಿಪ್ತನು. ಇದು ಹೇಗೆ ಸಾಧ್ಯ? ನಾವು ಕಲಿಯಬೇಕಾದ ಮತ್ತೊಂದು ರಹಸ್ಯವಿದು.</p>
		<p>. ಭಿಕ್ಷುಕನಿಗೆ ಎಂದಿಗೂ ಸಂತೋಷವಿಲ್ಲ. ಭಿಕ್ಷುಕನಿಗೆ ಬರುವ ಭಿಕ್ಷೆಯ ಹಿಂದೆ, ಧಿಕ್ಕಾರ ಮತ್ತು ಅನುತಾಪವಿದೆ. ಭಿಕ್ಷುಕನೊಬ್ಬ ಕೀಳು ಜೀವಿ ಎಂಬ ಭಾವವಾದರೂ ಅದರ ಹಿಂದೆ ಇದೆ. ತನಗೆ ಸಿಕ್ಕಿರುವುದನ್ನು ಅವನು ಎಂದಿಗೂ ಅನುಭವಿಸಲಾರ.</p>
		<p>ನಾವೆಲ್ಲ ಭಿಕ್ಷುಕರು. ನಾವು ಏನು ಮಾಡಿದರೂ ನಮಗೆ ಪ್ರತಿಫಲಬೇಕು. ನಾವೆಲ್ಲ ವ್ಯಾಪಾರಿಗಳು, ಜೀವನದಲ್ಲಿ ವ್ಯಾಪಾರಿಗಳು, ಸದ್ಗುಣಗಳಲ್ಲಿ ವ್ಯಾಪಾರಿಗಳು, ಧರ್ಮದಲ್ಲಿ ವ್ಯಾಪಾರಿಗಳು, ಅಯ್ಯೋ ! ಪ್ರೀತಿಯಲ್ಲೂ ನಾವು ವ್ಯಾಪಾರಿಗಳು.</p>
		<p>ನೀವು ವ್ಯಾಪಾರಕ್ಕೆ ಬಂದರೆ, ಕೊಟ್ಟು ತೆಗೆದುಕೊಳ್ಳುವುದಕ್ಕೆ ಬಂದರೆ, ಕೊಂಡುಮಾರುವ ನಿಯಮವನ್ನು ಅನುಸರಿಸಿ. ಕೆಲವು ವೇಳೆ ಅನುಕೂಲ, ಕೆಲವು ವೇಳೆ ಪ್ರತಿಕೂಲ. ಧಾರಣೆಯಲ್ಲಿ ಏರಿಳಿತಗಳಿವೆ. ಯಾವಾಗಲೂ ಪೆಟ್ಟನ್ನು ನಿರೀಕ್ಷಿಸ ಬೇಕಾಗಿದೆ. ನಾವು ಕನ್ನಡಿಯನ್ನು ನೋಡಿಕೊಂಡಂತೆ, ಅದು ನಮ್ಮ ಮುಖವನ್ನು ಪ್ರತಿಬಿಂಬಿಸುವುದು. ನೀವು ಅಣಕಿಸುವಿರಿ, ಅದೂ ನಿಮ್ಮನ್ನು ಅಣಕಿಸುವುದು. ನೀವು ನಕ್ಕರೆ ಕನ್ನಡಿಯಲ್ಲಿರುವುದೂ ನಗುವುದು. ಇದೇ ಕೊಂಡು ಮಾರುವುದು, ಕೊಟ್ಟು ತೆಗೆದುಕೊಳ್ಳುವುದು. - ನಾವು ಬಂಧನಕ್ಕೆ ಬೀಳುವೆವು. ಅದು ಹೇಗೆ ? ನಾವು ಕೊಡುವುದರಿಂದ ಅಲ್ಲ, ನಾವು ನಿರೀಕ್ಷಿಸುವುದರಿಂದ ನಮ್ಮ ಪ್ರೀತಿಗೆ ಬದಲು ದುಃಖ ಬರುವುದು. ನಾವು ಪ್ರೀತಿಸುವುದರಿಂದ ಅಲ್ಲ; ಪುನಃ ಪ್ರೀತಿಗೆ ಫಲವನ್ನು ಅಪೇಕ್ಷಿಸಿದುದರಿಂದ, ಎಲ್ಲಿ ಬಯಕೆ ಇಲ್ಲವೋ ಅಲ್ಲಿ ದುಃಖವಿಲ್ಲ. ಬಯಕೆಯೇ ಎಲ್ಲ ದುಃಖಗಳ ಜನಕ, ಆಸೆ. ನಿಯಮಗಳಿಂದ ಬದ್ದವಾಗಿದೆ. ಆಸೆಯು ಸೋಲು ಗೆಲವುಗಳ ದುಃಖವನ್ನು ತಂದೇ ತರುವುದು.</p>
		<p>ನಿಜವಾದ ಜಯವನ್ನು, ನಿಜವಾದ ಆನಂದವನ್ನು ಪಡೆಯಲು ಅಗತ್ಯವಾದ ಮಹಾ ರಹಸ್ಯವಿದು. ಯಾರು ಪ್ರತಿಫಲವನ್ನು ಅಪೇಕ್ಷಿಸುವುದಿಲ್ಲವೊ, ಪೂರ್ಣ ನಿಃಸ್ವಾರ್ಥ ಪರರೋ, ಅವರೇ ಹೆಚ್ಚು ಜಯಶಾಲಿಗಳು. ಇದೊಂದು ವಿರೋಧಾಭಾಸದಂತೆ ಕಾಣುವುದು. ಯಾರು ಜೀವನದಲ್ಲಿ ನಿಸ್ವಾರ್ಥಪರರೋ, ಅವರು ಮೋಸದ ಬಲೆಗೆ ಬೀಳುವುದು, ವ್ಯಥೆಪಡುವುದು ನಮಗೆ ಗೊತ್ತಿಲ್ಲವೆ? ತೋರಿಕೆಗೆ ಇದು ಸತ್ಯ. ಏಸುಕ್ರಿಸ್ತ ನಿಃಸ್ವಾರ್ಥನಾಗಿದ್ದ, ಆದರೂ ಅವನನ್ನು ಶಿಲುಬೆಗೆ ಏರಿಸಿದರು, ನಿಜ; ಆದರೆ ಅವನ ನಿಃಸ್ವಾರ್ಥತೆ ಮತ್ತೊಂದು ಜಯಕ್ಕೆ, ಕೋಟ್ಯಂತರ ಜನರಿಗೆ ನಿಜವಾದ ಶಾಂತಿ ಮತ್ತು ಮಂಗಳ ಲಭಿಸುವುದಕ್ಕೆ ಕಾರಣವಾಯಿತು.</p>
		<p>ಏನನ್ನೂ ಕೇಳಬೇಡಿ; ಪ್ರತಿಯಾಗಿ ಏನನ್ನೂ ಆಶಿಸಬೇಡಿ, ಏನನ್ನು ನೀವು ಕೊಡಬೇಕೋ ಅದನ್ನು ಕೊಡಿ; ಅದು ನಿಮಗೆ ಹಿಂತಿರುಗಿಬರುವುದು. ಆದರೆ : ಅದನ್ನು ನೀವು ಈಗ ಆಲೋಚಿಸಬೇಡಿ. ಅದು ಸಾವಿರ ಪಾಲಿನಷ್ಟು ಹೆಚ್ಚಾಗಿ ಪುನಃ ನಮಗೆ ಹಿಂತಿರುಗಿ ಬರುವುದು. ಆದರೆ ನಮ್ಮ ಗಮನ ಅದರ ಕಡೆಗೆ ಇರಕೂಡದು. ಆದರೂ ಕೊಡುವ ಶಕ್ತಿ ಇರಲಿ; ಕೊಡಿ; ಅದು ಅಲ್ಲಿ ಕೊನೆಗಾಣಲಿ. ಜೀವನವೆಲ್ಲ ಕೊಡುವುದಕ್ಕೆ ಇರುವುದು ಎಂಬುದನ್ನು ಕಲಿಯಿರಿ. ಪ್ರಕೃತಿ ಕೊಡುವಂತೆ ನಿಮ್ಮನ್ನು ಬಲಾತ್ಕರಿಸುವುದು. ಆದಕಾರಣ ಮನಃಪೂರ್ವಕವಾಗಿ ಕೊಡಿ. ಈಗಲೋ, ಆಗಲೋ, ನೀವು ಕೊಡಲೇಬೇಕಾಗಿದೆ. ಸಂಗ್ರಹಿಸುವುದಕ್ಕೆ ನೀವು ಪ್ರಪಂಚಕ್ಕೆ ಬರುವಿರಿ. ಮುಷ್ಟಿ ಹಿಡಿದು ಬಾಚಲೆತ್ನಿಸುವಿರಿ. ಆದರೆ ಪ್ರಕೃತಿ ನಿಮ್ಮ ಕತ್ತನ್ನು ಅದಮಿ ಮುಷ್ಠಿ ತೆರೆಯುವಂತೆ ಮಾಡುವುದು. ನಿಮಗೆ ಇಚ್ಛೆ ಇರಲಿ ಇಲ್ಲದಿರಲಿ, ಕೊಡಲೇಬೇಕಾಗುವುದು. ನಾನು ಕೊಡುವುದಿಲ್ಲ” ಎಂದು ಹೇಳಿದೊಡನೆಯೇ ಪೆಟ್ಟು ಬೀಳುವುದು, ವ್ಯಥೆಯಾಗುವುದು. ಯಾರೂ ಇಲ್ಲ; ಕೊನೆಗೆ ಎಲ್ಲರೂ ತಮ್ಮ ಸರ್ವಸ್ವವನ್ನು, ಬಲಾತ್ಕಾರದಿಂದ ತ್ಯಜಿಸಲೇಬೇಕಾಗುವುದು. ಈ ನಿಯಮಕ್ಕೆ ವಿರೋಧವಾಗಿ ಯಾರು ಎಷ್ಟು ಹೋರಾಡಿದರೆ ಅಷ್ಟೂ ಹೆಚ್ಚು ದುಃಖಕ್ಕೆ ಈಡಾಗಬೇಕಾಗುವುದು. ನಮಗೆ ತ್ಯಜಿಸುವುದಕ್ಕೆ ಧೈರ್ಯವಿಲ್ಲ. ಪ್ರಕೃತಿಯ ಈ ಆವಶ್ಯಕ ಮಹಾ ಕರೆಗೆ ನಾವು ಬಾಗಲಾರೆವು. ಆದಕಾರಣವೇ ನಾವು ದುಃಖಿಗಳಾಗಿರುವೆವು. ಕಾಡು ಹೋಯಿತು, ಆದರೆ ಕಾವು ಅದಕ್ಕೆ ಪ್ರತಿಯಾಗಿ ಬರುವುದು. ಸೂರ್ಯ ಸಾಗರದಿಂದ ನೀರನ್ನು ಹೀರುತ್ತಿರುವನು, ಪುನಃ ಮಳೆಯಂತೆ ಅದನ್ನು ಧರೆಗೆ ಕರೆಯುವುದಕ್ಕೆ. ಕೊಟ್ಟು ತೆಗೆದು ಕೊಳ್ಳುವುದಕ್ಕೆ ನೀವೊಂದು ಯಂತ್ರ, ಕೊಡುವುದಕ್ಕೆ ನೀವು ತೆಗೆದುಕೊಳ್ಳುವುದು. ಪ್ರತಿಯಾಗಿ ಏನನ್ನೂ ಕೋರಬೇಡಿ. ಹೆಚ್ಚು ನೀವು ಕೊಟ್ಟಷ್ಟೂ ಹೆಚ್ಚು ನಿಮಗೆ ಬರುವುದು. ಈ ಕೋಣೆಯಿಂದ ನೀವು ಎಷ್ಟು ಬೇಗ ಗಾಳಿಯನ್ನು ಹೊರಕ್ಕೆ ತಳ್ಳುವಿರೋ, ಅಷ್ಟು ಬೇಗ ಹೊರಗಿನಿಂದ ಗಾಳಿ ಒಳಗೆ ಬರುವುದು. ಎಲ್ಲಾ ಬಾಗಿಲುಗಳನ್ನೂ ಕಂಡಿಯನ್ನೂ ನೀವು ಮುಚ್ಚಿದರೆ ಯಾವುದು ಒಳಗೆ ಇರುವುದೋ ಅದು ಒಳಗೇ ಇರುವುದು. ಆದರೆ ಯಾವುದು ಹೊರಗೆ ಇರುವುದೋ ಅದು ಎಂದಿಗೂ ಒಳಗೆ ಬರುವುದಿಲ್ಲ. ಯಾವುದು ಒಳಗೆ ಇರುವುದೋ ಅದು ನಿಂತು ನಾರುವುದು, ವಿಷವಾಗುವುದು. ನದಿ ಅನವರತವೂ ಸಾಗರಕ್ಕೆ ನೀರನ್ನು ಕೊಡುವುದು, ಅನವರತವೂ ನೀರು ನದಿಗೆ ಬರುವುದು. ಅದು ಸಾಗರಕ್ಕೆ ಸೇರುವುದನ್ನು ತಡೆಯ ಬೇಡಿ. ಅದನ್ನು ಮಾಡಿದೊಡನೆಯೆ ಮೃತ್ಯು ನಿಮ್ಮನ್ನು ಹಿಡಿಯುವುದು..</p>
		<p>ಭಿಕ್ಷುಕರಾಗಬೇಡಿ; ನಿರ್ಲಿಪ್ತರಾಗಿ; ಇದೇ ಜೀವನದ ಕಡು ಕಷ್ಟಕಾರ್ಯ. ದಾರಿಯಲ್ಲಿರುವ ಅಪಾಯಗಳನ್ನು ನೀವು ಗಮನಿಸುವುದಿಲ್ಲ. ಕಷ್ಟವನ್ನು ನಾವು ಯುಕ್ತಿಪೂರ್ವಕವಾಗಿ ಅರಿತರೂ ಅದನ್ನು ಅನುಭವಿಸುವವರೆಗೂ ಅದರ ಪರಿಚಯ ನಮಗೆ ಇರುವುದಿಲ್ಲ. ದೂರದಿಂದ ಉದ್ಯಾನವನದ ಪಕ್ಷಿನೋಟವೊಂದು ನಮಗೆ ದೊರೆಯಬಹುದು. ಆದರೆ ಅದರಿಂದ ಏನು ಪ್ರಯೋಜನ? ಅದನ್ನು ನಾವು ಸ್ವಂತ ತಿಳಿದುಕೊಳ್ಳುವುದು, ಅನುಭವಿಸುವುದು, ನಾವು ಅದರ ಮಧ್ಯದಲ್ಲಿ ಇರುವಾಗ, ಮುಂದೆ</p>
		<p>ಧಾವಿಸಿ ಹೋಗಿ, ರಕ್ತ ಸೋರುತ್ತಿದ್ದರೂ ಎದೆಗೆಡಕೂಡದು. ಇಂತಹ ಕಷ್ಟ ಪರಂಪರೆಯಲ್ಲಿಯೂ ನಮ್ಮ ದೈವೀ ಶಕ್ತಿಯನ್ನು ಮುಕ್ತಹಸ್ತದಿಂದ ಎತ್ತಿ ಹಿಡಿಯಬೇಕು. ನಮಗೆ ಶಕ್ತಿ ಇರುವಷ್ಟು ಪೆಟ್ಟಿಗೆ ಪೆಟ್ಟು, ಮೋಸಕ್ಕೆ ಮೋಸ, ಸುಳ್ಳಿಗೆ ಸುಳ್ಳನ್ನು ಪ್ರತಿಯಾಗಿ ಹಿಂತಿರುಗಿ ಕೊಡುವಂತೆ ಪ್ರಕೃತಿ ನಮ್ಮನ್ನು ಪ್ರೇರೇಪಿಸುವುದು. ಆಗ ಮುಖ್ಯಿಗೆ ಮುಯ್ಯ ಕೊಡದೆ ಶಾಂತರಾಗಿ ನಿರ್ಲಿಪ್ತರಾಗಿರಬೇಕಾದರೆ ಅತಿ ದೈವಿಕ ಶಕ್ತಿ ಬೇಕಾಗುವುದು.</p>
		<p>ಪ್ರತಿದಿನವೂ ನಾವು ಅನಾಸಕ್ತರಾಗಿರಬೇಕೆಂಬ ಶಪಥ ಮರಳಿ ಮರಳಿ ಮಾಡುವವು. ಹಿಂದೆ ನಮ್ಮ ಪ್ರೀತಿ, ಆಸಕ್ತಿಗಳಿಗೆ ಪಾತ್ರವಾದ ವಿಷಯ ವಸ್ತುಗಳನ್ನು ಮತ್ತೊಮ್ಮೆ ನೋಡಿದಾಗ, ಅವುಗಳಲ್ಲಿ ಪ್ರತಿಯೊಂದೂ ನಮ್ಮನ್ನು ಎಷ್ಟು ವ್ಯಥೆಗೆ ಗುರಿಮಾಡಿದವು ಎಂಬುದು ಕಾಣುವುದು. ಪ್ರೀತಿಗೋಸುಗ ನಿರಾಶೆಯ ಪಾತಾಳಕ್ಕೆ ಹೋದೆವು ! ಮತ್ತೊಬ್ಬರ ಗುಲಾಮರಾದೆವು, ಅಧಃಪಾತಾಳಕ್ಕೆ ನೂಕಲ್ಪಟ್ಟೆವು ! ಪುನಃ ಹೊಸ ಶಪಥವನ್ನು ಮಾಡುವೆವು. 'ಇಂದಿನಿಂದ ನಾನು ಯಜಮಾನನಾಗುವೆನು; ಇಂದಿನಿಂದ ನನ್ನನ್ನು ನಾನು ಜಯಿಸುವೆನು.'' ಆದರೆ ಕಾಲ ಬಂದಾಗ ಹಳೆಯ ಕಥೆಯೆ ! ಪುನಃ ಜೀವವು ಬಂಧನಕ್ಕೆ ಸಿಕ್ಕಿ ಬೀಳುವುದು, ಪಾರಾಗಲಾರದು. ಹಕ್ಕಿ ಬಲೆಯಲ್ಲಿದೆ, ತಪ್ಪಿಸಿಕೊಳ್ಳಲು ಒದ್ದಾಡುತ್ತಿದೆ, ರೆಕ್ಕೆ ಬಡಿಯುತ್ತಿದೆ. ಇದೇ ನಮ್ಮ ಬಾಳು..</p>
		<p>ನನಗೆ ಕಷ್ಟಗಳು ಗೊತ್ತಿವೆ. ಅವು ಭಯಂಕರವಾಗಿವೆ ಎಂಬುದು ಗೊತ್ತಿದೆ. ನಮ್ಮಲ್ಲಿ ನೂರಕ್ಕೆ ತೊಂಬತ್ತು ಮಂದಿ ನಿರಾಶೆಯಿಂದ ಎದೆಗೆಡುವೆ ವು. ಕ್ರಮೇಣ ಅನೇಕ ವೇಳೆ ಎಲ್ಲದರಲ್ಲಿಯೂ ಕೇಡನ್ನೇ ನಿರೀಕ್ಷಿಸುವ ಸ್ವಭಾವದವರಾಗಿ ವಿಶ್ವಾಸ, ಪ್ರೀತಿ, ಘನತೆ, ಪಾವಿತ್ರ್ಯ, ಇವುಗಳನ್ನು ನಂಬುವುದೇ ಇಲ್ಲ. ಆದಕಾರಣವೆ ಯಾರು ಬಾಲ್ಯದಲ್ಲಿ ಕ್ಷಮಾಶೀಲರಾಗಿದ್ದರೂ, ದಯಾಳುಗಳಾಗಿದ್ದರೋ, ಸರಳ ಸ್ವಭಾವದವರಾಗಿದ್ದರೋ, ನಿಷ್ಕಪಟಿಗಳಾಗಿದ್ದರೋ ಅವರು ವಯಸ್ಸಾದ ಮೇಲೆ ಮಿಥ್ಯಾಜೀವಿಗಳಾಗುವರು. ಅವರ ಮನಸ್ತೋಂದು ಕಪಟವ್ಯೂಹ. ಅದರಲ್ಲಿ ಎಷ್ಟೋ ಬಾಹ್ಯ ನೈಪುಣ್ಯ ಇರಬಹುದು. ಬಹುಶಃ ಅವರು ಮುಂಗೋಪಿಗಳಲ್ಲದಿರಬಹುದು. ಅವರು ಹೆಚ್ಚು ಮಾತನಾಡದೆ ಇರಬಹುದು. ಆದರೆ ಅವರು ಹಾಗೆ ಮಾಡುವುದು ಒಳ್ಳೆಯದು. ಅವರ ಹೃದಯ ನಿರ್ಜಿವವಾಗಿದೆ. ಅದಕ್ಕೆ ಅವರು ಮಾತನಾಡುವುದಿಲ್ಲ. ಅವರು ನಿಂದಿಸುವುದಿಲ್ಲ, ಕೋಪಗೊಳ್ಳುವುದಿಲ್ಲ ಆದರೆ ಅವರು ಕೋಪಗೊಳ್ಳುವುದು, ಒಳ್ಳೆಯದು. ಅವರು ಮತ್ತೊಬ್ಬರನ್ನು ನಿಂದಿಸುವುದು ಸಾವಿರಪಾಲು ಮೇಲು. ಅವರಿಗೆ ಇದು ಸಾಧ್ಯವಿಲ್ಲ. ಮೃತ್ಯು ಅವರ ಹೃದಯದಲ್ಲಿ ಮನೆಮಾಡಿಕೊಂಡಿದೆ. ಶೀತಲಕರಗಳು ಅದನ್ನು ವಶಮಾಡಿಕೊಂಡಿವೆ. ಅದು ಶಾಪಕೊಡುವುದಕ್ಕೂ, ನಿಂದಿಸುವುದಕ್ಕೂ ಚಲಿಸುವುದೇ ಇಲ್ಲ..</p>
		<p>ಇವುಗಳೆಲ್ಲದರಿಂದ ನಾವು ಪಾರಾಗಬೇಕಾಗಿದೆ. ಆದಕಾರಣವೇ ಅತಿ ದೈವಿಕಶಕ್ತಿ ನಮಗೆ ಬೇಕೆಂದು ಹೇಳುವುದು, ಅತಿಮಾನವಶಕ್ತಿಗೆ ಸಾಕಾದಷ್ಟು ಬಲವಿಲ್ಲ. ಈ ದೌರ್ಬಲ್ಯದಿಂದ ಪಾರಾಗಬೇಕಾದರೆ ಅತಿದೈವಿಕಶಕ್ತಿಯೊಂದೇ ಮಾರ್ಗ. ಇದರ</p>
		<p>ಸಹಾಯದಿಂದ ಮಾತ್ರ ನಾವು ಇಂತಹ ಅದ್ಭುತವ್ಯೂಹದಿಂದ, ದಾರುಣ ದುಃಖವರ್ಷದಿಂದ, ಅಪಾಯಕ್ಕೆ ಬೀಳದೆ ಪಾರಾಗಬಲ್ಲೆವು. ನಮ್ಮನ್ನು ಛಿದ್ರಛಿದ್ರವಾಗಿ ತುಂಡುಮಾಡಬಹುದು, ಕತ್ತರಿಸಬಹುದು, ಆದರೂ ನಮ್ಮ ಹೃದಯ ಸದಾ ಕಾಲದಲ್ಲಿಯೂ ಉದಾರವಾಗಿರಬೇಕು, ಉಜ್ವಲವಾಗಿರಬೇಕು.</p>
		<p>* ಇದು ಕಡುಕಷ್ಟ. ಆದರೆ ನಿರಂತರ ಸಾಧನೆಯ ಬಲದಿಂದ ಅಂತಹ ಸ್ಥಿತಿಯಿಂದ ಪಾರಾಗಬಹುದು. ನಾವೇ ವಶರಾಗುವವರೆಗೆ ನಮಗೆ ಏನೂ ಆಗಲಾರದು ಎಂಬುದನ್ನು ತಿಳಿಯಬೇಕು. ದೇಹ ಸಿದ್ದವಾಗುವವರೆವಿಗೆ ಯಾವ ರೋಗವೂ ಬರುವುದಿಲ್ಲವೆಂಬುದನ್ನು ನಾನು ಈಗ ತಾನೇ ಹೇಳಿರುವೆನು. ಅದು ವಿಷಕ್ರಿಮಿಗಳ ಮೇಲೆ ಮಾತ್ರ ನಿಂತಿಲ್ಲ. ದೇಹ ಅದನ್ನು ಸ್ವೀಕರಿಸಲು ಸಿದ್ಧವಾಗಿರಬೇಕು. ನಾವು ಯಾವುದಕ್ಕೆ ಅರ್ಹರೋ ಅದು ನಮಗೆ ದೊರಕುವುದು. ದುಃಖ ಎಂದಿಗೂ ನನಗೆ ಯೋಗ್ಯವಿಲ್ಲದೇ ಬರಲಿಲ್ಲವೆಂಬುದನ್ನು, ಅಹಂಕಾರವನ್ನು ಬಿಟ್ಟು ಅರ್ಥ ಮಾಡಿಕೊಳ್ಳೋಣ. ಅರ್ಹರಾಗದೆ ನಮಗೆ ಯಾವ ಒಂದು ಪೆಟ್ಟ ಬೀಳಲಿಲ್ಲ. ನನ್ನ ಸ್ವಂತ ಕೈಗಳಿಂದ ಬರಮಾಡಿಕೊಳ್ಳದೆ ಪಾಪ ಒಂದೂ ಬರಲಿಲ್ಲ. ಇದನ್ನು ನಾವು ತಿಳಿದುಕೊಳ್ಳಬೇಕು. ನೀವು ಆಲೋಚನೆ ಮಾಡಿ ನೋಡಿ, ನಿಮಗೆ ಬಿದ್ದ ಪ್ರತಿಯೊಂದು ಪೆಟ್ಯೂ, ನೀವೇ ಅದಕ್ಕೆ ಸಿದ್ದರಾದುದರಿಂದ ಬಿತ್ತು. ನೀವು ಅರ್ಧ ಮಾಡಿದಿರಿ, ಬಾಹ್ಯಪ್ರಪಂಚ ಅರ್ಧ ಮಾಡಿತು. ಪೆಟ್ಟು ಬಂದುದು ಹೀಗೆ. ಇದು ನಮ್ಮ ಅಹಂಕಾರವನ್ನು ತಗ್ಗಿಸುವುದು. ಅದೇ ಕಾಲದಲ್ಲಿ ಈ ಆಲೋಚನೆಯಿಂದ ಒಂದು ಆಶಾಭಾವನೆಯು ಉದಿಸುವುದು. ಆ ಆಶಾಭಾವನೆಯೆ: “ನನಗೆ ಬಾಹ್ಯಪ್ರಪಂಚದ ಮೇಲೆ ಸ್ವಾಧೀನವಿಲ್ಲ; ಆದರೆ ಯಾವುದು ನನ್ನಲ್ಲಿದೆ, ನನ್ನ ಹತ್ತಿರವಿದೆ, ಅದರ ಮೇಲೆ ಮಾತ್ರ ಸ್ವಾತಂತ್ರ್ಯವಿದೆ. ನನ್ನ ಸ್ವಾಧೀನದಲ್ಲಿರುವ ಪ್ರಪಂಚ ಮತ್ತು ಬಾಹ್ಯ ಪ್ರಪಂಚ ಇವೆರಡೂ ಒಟ್ಟಿಗೆ ಸೇರುವುವು. ನನಗೆ ಪೆಟ್ಟು ಬೀಳುವುದಕ್ಕೆ ಕಾರಣವಾಗಬೇಕಾದರೆ, ಯಾವುದು ನನ್ನ ಸ್ವಾಧೀನದಲ್ಲಿರುವುದೋ ಅದನ್ನು ನಾನು ಕೊಡುವುದಿಲ್ಲ. ಆಗ ಪೆಟ್ಟು ಹೇಗೆ ಬೀಳಬಲ್ಲದು? ನನ್ನ ಮೇಲೆ ನನಗೆ ನಿಗ್ರಹವಿದ್ದರೆ ಪೆಟ್ಟು ಎಂದಿಗೂ ಬೀಳುವುದೇ</p>
		<p>ಇಲ್ಲ.”</p>
		<p>ಬಾಲ್ಯದಿಂದಲೂ ನಾವು ಯಾವಾಗಲೂ ನಮ್ಮಿಂದ ಹೊರಗೆ ಯಾವುದರ ಮೇಲೋ ತಪ್ಪನು ಹೊರಿಸಲು ಪ್ರಯತಿಸುತಿರುವೆವು. ನಾವು ಯಾವಾಗಲೂ ಮತೊ ಬ. ರನ್ನು ತಿದ್ದುವುದರಲ್ಲಿ ನಿರತರಾಗಿರುವೆವು; ನಮ್ಮನ್ನೇ ತಿದ್ದಿಕೊಳ್ಳುವುದರಲ್ಲಿ ಅಲ್ಲ. ದುಃಖಿಗಳಾದರೆ, “ಅಯ್ಯೋ ! ಈ ಪ್ರಪಂಚ ಒಂದು ಪೈಶಾಚಿಕ ಜಗತ್ತು !?” ನಾವು ಮತ್ತೊಬ್ಬರನ್ನು ದೂರಿ, 'ಎಂತಹ ಮೂಢರು, ಮೋಹಪರವಶರು !'' ಎನ್ನುವೆವು. ನಾವು ನಿಜವಾಗಿಯೂ ಅಷ್ಟು ಒಳ್ಳೆಯವರಾಗಿದ್ದರೆ ಈ ಪ್ರಪಂಚದಲ್ಲಿ ಏಕೆ ಇರಬೇಕಾಗಿತ್ತು? ಇದೊಂದು ಪೈಶಾಚಿಕ ಜಗತ್ತಾದರೆ ನಾನು ಒಂದು ಪಿಶಾಚಿ. ಇಲ್ಲದೇ ಇದ್ದರೆ, ನಾನು ಇಲ್ಲಿಗೆ ಹೇಗೆ ಬರುತ್ತಿದ್ದೆ ? “ಅಯ್ಯೋ ಪ್ರಪಂಚದ ಜನರು ಎಷ್ಟು ಸ್ವಾರ್ಥಪರರು !?” ಇದೇನೊ ಸತ್ಯ. ಆದರೆ ನಾವು ಅವರಿಗಿಂತ ಮೇಲಾದರೆ ಅವರ ಜೊತೆಯಲ್ಲಿ ಏತಕ್ಕೆ ಇರುವವು? ಇದನ್ನು ಆಲೋಚಿಸಿ ನೋಡಿ !?</p>
		<p>ನಾವು ಯಾವುದಕ್ಕೆ ಯೋಗ್ಯರೂ ಅದು ನಮಗೆ ದೊರಕುವುದು. ಪ್ರಪಂಚ ಕೆಟ್ಟದ್ದು, ನಾನು ಒಳ್ಳೆಯವನು ಎಂದು ಹೇಳುವುದು ಸುಳ್ಳು. ಇದು ಎಂದಿಗೂ ಹಾಗೆ ಆಗಲಾರದು. ಇದು ನಮಗೆ ನಾವೇ ಹೇಳಿಕೊಳ್ಳುವ ಒಂದು ಘೋರ ಅಸತ್ಯ.</p>
		<p>ನಾವು ಕಲಿಯಬೇಕಾದ ಮೊದಲನೆಯ ನೀತಿಯೇ ಇದು. ಶಪಥ ಮಾಡಿ, ಹೊರಗಿರುವುದಾವುದನ್ನೂ ನಿಂದಿಸಬೇಡಿ. ಹೊರಗಿನವರಾರನ್ನೂ ದೂರಬೇಡಿ. ಮನುಷ್ಯರಾಗಿ, ಎದ್ದು ನಿಲ್ಲಿ ! ನೀವೇ ಹೊಣೆಗಾರರಾಗಿ; ಇದು ನಿತ್ಯ ಸತ್ಯವೆನ್ನುವುದು ಆಗ ಗೊತ್ತಾಗುವುದು. ಮೊದಲು ನಿಮ್ಮ ಮೇಲೆ ಸ್ವಾಧೀನವನ್ನು ಪಡೆಯಿರಿ.</p>
		<p>ಒಂದು ಕ್ಷಣ ನಮ್ಮ ಪೌರುಷವನ್ನು ಕುರಿತು ಅಷ್ಟೊಂದು ಮಾತನಾಡುವವು. ದೇವತೆಗಳು ನಾವು, ಸರ್ವಜ್ಞರು ನಾವು, ಎಲ್ಲವನ್ನೂ ಸಾಧಿಸಬಲ್ಲೆವು; ಅನಿಂದ್ಯರು. ನಾವು, ಕಳಂಕರಹಿತರು ನಾವು; ಪ್ರಪಂಚದ ಅತ್ಯಂತ ನಿಃಸ್ವಾರ್ಥಪರರು ನಾವು ಎಂದು ಹೆಮ್ಮೆ ಕೊಚ್ಚಿಕೊಳ್ಳುವೆವು. ಮರುಕ್ಷಣ ಒಂದು ಸಣ್ಣ ಕಲ್ಲು ನಮಗೆ ವ್ಯಥೆ ಕೊಡುವುದು. ಯಾವನೋ ಒಬ್ಬನ ಸ್ವಲ್ಪ ಕೋಪ ನಮ್ಮನ್ನು ಭಂಗಿಸುವುದು. ಯಾವ ಕೆಲಸಕ್ಕೂ ಬಾರದ ದಾರಿ ಹೋಕನು ಕೂಡ, ಈ ದೇವತೆಗಳನ್ನು ದುಃಖಿಗಳನ್ನಾಗಿ ಮಾಡುವನು ! ನಾವು ಅಂತಹ ದೇವತೆಗಳಾಗಿದ್ದರೆ ಸ್ಥಿತಿ ಹೀಗಿರುತ್ತಿತ್ತೆ? ಇದಕ್ಕೆ ಪ್ರಪಂಚವನ್ನು ದೂರುವುದು ಸರಿಯೇ? ಪರಿಶುದ್ಧಾತ್ಮನೂ ಮಹಾಗುಣಾನ್ವಿತನೂ ಆದ ದೇವರು, ನಮ್ಮ ಉಪಾಯಗಳಿಂದ ದುಃಖಕ್ಕೆ ಈಡಾಗಬಲ್ಲನೆ? ನೀವು ಹಾಗೆ ನಿಃಸ್ವಾರ್ಥಪರ ರಾದರೆ ನೀವೇ ದೇವರ ಸಮಾನ. ಪ್ರಪಂಚ ಹೇಗೆ ನಿಮ್ಮನ್ನು ವ್ಯಥೆಗೆ ಈಡುಮಾಡ ಬಲ್ಲುದು? ಸಪ್ತಮಹಾನರಕದಲ್ಲಿಯೂ ಸ್ವಲ್ಪವೂ ಸೋಂಕದೆ ಪಾರಾಗಬಲ್ಲಿರಿ. ಆದರೆ ನಿಮ್ಮ ದೋಷಾರೋಪಣೆ ಮಾಡುವ ಸ್ವಭಾವವೇ, ಬಾಹ್ಯಪ್ರಪಂಚವನ್ನು ನಿಂದಿಸುವುದೇ, ನಿಮ್ಮಲ್ಲಿ ಬಾಹ್ಯಪ್ರಪಂಚದ ಇರವನ್ನು ತೋರುವುದು. ಅದರ ಇರವನ್ನು ನೀವು ಅನುಭವಿಸುವುದೇ, ನೀವು ಯಾರೆಂದು ಸಾಧಿಸಲು ಹೊರಟಿರುವಿರೋ ಅವರಾಗಿಲ್ಲವೆಂಬುದನ್ನು ಸಮರ್ಥಿಸುವುದು. ಬಾಹ್ಯಪ್ರಪಂಚ ನಿಮ್ಮನ್ನು ಹಿಂಸಿಸುತ್ತಿದೆ ಎಂದು ಭಾವಿಸಿ, “ಅಯ್ಯೋ, ಈ ಪೈಶಾಚಿಕ ಜಗತ್ತು ! ಈ ಮನುಷ್ಯ ನನ್ನನ್ನು ಹಿಂಸಿಸುತ್ತಿರುವನು, ಆ ಮನುಷ್ಯ ನನ್ನನ್ನು ಹಿಂಸಿಸುತ್ತಿರುವನು” ಹೀಗೆ ಹೇಳುತ್ತ, ದುಃಖದ ಮೇಲೆ ದುಃಖವನ್ನು ಹೇರಿಕೊಳ್ಳುತ್ತ ನಿಮ್ಮ ದುಃಖವನ್ನು ಇನ್ನೂ ಹೆಚ್ಚು ಮಾಡಿಕೊಳ್ಳುತ್ತಿರುವಿರಿ. ಇದು ಆಗಲೇ ಇರುವ ದುಃಖಕ್ಕೆ ಸುಳ್ಳನ್ನು ಬೆರಸಿದಂತೆ.</p>
		<p>ನಮ್ಮನ್ನು ನಾವು ರಕ್ಷಿಸಿಕೊಳ್ಳಬೇಕು. ಅದು ಮಾತ್ರ ನಮ್ಮಿಂದ ಸಾಧ್ಯ. ಕೆಲವು ಕಾಲ ಮತ್ತೊಬ್ಬರನ್ನು ತಿದ್ದುವ ಕೆಲಸಕ್ಕೆ ವಿರಾಮವಿರಲಿ, ದಾರಿಯನ್ನು ಶುದ್ಧ ಮಾಡೋಣ. ಗುರಿ ತನ್ನನ್ನು ತಾನೇ ನೋಡಿಕೊಳ್ಳುವುದು, ನಮ್ಮ ಜೀವನ ಒಳ್ಳೆಯದಾಗಿದ್ದರೆ, ಶುದ್ಧವಾಗಿದ್ದರೆ, ಆಗ ಮಾತ್ರ ಜಗತ್ತು ಒಳ್ಳೆಯದಾಗುವುದು; ಶುದ್ಧವಾಗುವುದು. ಇದೊಂದು ಪರಿಣಾಮ; ನಾವು ಅದಕ್ಕೆ ಕಾರಣ. ಮೊದಲು ನಾವು ಶುದ್ಧರಾಗೋಣ ! ಪೂರ್ಣರಾಗೋಣ !</p>
	</section>
	<section class="level1 unnumbered" epub:type="chapter" role="doc-chapter" id="id-024">
		<h1 class="level1-title" epub:type="title">ಮುಕ್ತಾತ್ಮ<sup><a epub:type="noteref" href="999-aside.xhtml#id-001-52">*</a></sup></h1>
		<p>(೧೮೯೬ರಲ್ಲಿ ನ್ಯೂಯಾರ್ಕಿನಲ್ಲಿ ನೀಡಿದ ಪ್ರವಚನ. ) ಸಾಂಖ್ಯದ ವಿಶ್ಲೇಷಣೆ ಪ್ರಕೃತಿ-ಪುರುಷರೆಂಬ ದೈತದಲ್ಲಿ ಕೊನೆಗಾಣುವುದು. ಅಲ್ಲಿ ಅನಂತ ಜೀವ ಕೋಟಿಗಳಿವೆ. ಅವನ್ನು ಇನ್ನು ಮುಂದಕ್ಕೆ ವಿಭಜಿಸಲು ಆಗದೆ ಇರುವುದರಿಂದ ಅವು ನಾಶವಾಗಲಾರವು. ಅವು ಪ್ರಕೃತಿಯಿಂದ ಯಾವಾಗಲೂ ಬೇರೆ ಇರುವುವು. ಪ್ರಕೃತಿಯೇ ಬದಲಾವಣೆ ಹೊಂದಿ ಈ ಜಗದೂಪವನ್ನು ಅಭಿವ್ಯಕ್ತಿಗೊಳಿಸುವುದು. ಸಾಂಖ್ಯರ ದೃಷ್ಟಿಯಲ್ಲಿ ಪುರುಷ ನಿಷ್ಕ್ರಿಯ ಮತ್ತು ಕೇವಲ. ಪುರುಷನ ಮುಕ್ತಿಗಾಗಿ ಪ್ರಕೃತಿ ಈ ಸೃಷ್ಟಿಯನ್ನು ನಿರ್ಮಿಸಿದೆ. ಪುರುಷ ತಾನು ಪ್ರಕೃತಿಯಲ್ಲ ಎಂದು ತಿಳಿಯುವುದೇ ಮುಕ್ತಿ, ಸಾಂಖ್ಯರು, ಪ್ರತಿಯೊಂದು ಪುರುಷನೂ ಸರ್ವವ್ಯಾಪಿ ಎಂಬುದನ್ನು ಒಪ್ಪಲೇಬೇಕಾದುದನ್ನು ನೋಡುವೆವು. ಪುರುಷ ಕೇವಲವಾಗಿರುವುದರಿಂದ (simple) ಅದಕ್ಕೆ ಒಂದು ಮಿತಿ ಇಲ್ಲ. ಮಿತಿ ಬರುವುದು ದೇಶ-ಕಾಲ-ನಿಮಿತ್ತಗಳ ಮೂಲಕ, ಪುರುಷ ಇವುಗಳ ಆಚೆ ಇರುವುದರಿಂದ ಅವನಿಗೆ ಯಾವ ಮಿತಿಯೂ ಇಲ್ಲ. ಮಿತವಾಗಬೇಕಾದರೆ ಅದೊಂದು ದೇಶದಲ್ಲಿರಬೇಕು, ಅಂದರೆ ಒಂದು ದೇಹದಲ್ಲಿರಬೇಕು. ದೇಹವಾದುದು ಪ್ರಕೃತಿಯಲ್ಲಿರಬೇಕಾಗುವುದು. ಪುರುಷನಿಗೆ ಒಂದು ಆಕಾರವಿದ್ದರೆ ಅದು ಪ್ರಕೃತಿಯಲ್ಲಿ ಒಂದಾಗಬೇಕು. ಆದಕಾರಣ ಪುರುಷನು ಆಕಾರರಹಿತ, ಆಕಾರವಿಲ್ಲದುದನ್ನು ಅದು ಇಲ್ಲಿದೆ-ಅಲ್ಲಿದೆ ಎಂದು ಹೇಳಲಾರೆವು. ಅದು ಸರ್ವವ್ಯಾಪಿಯಾಗಬೇಕಾಯಿತು. ಸಾಂಖ್ಯ ತತ್ತ್ವ ಇದರಾಚೆ ಹೋಗುವುದಿಲ್ಲ.</p>
		<p>ಇದಕ್ಕೆ ವಿರೋಧವಾಗಿ ವೇದಾಂತಿಗಳ ಪ್ರಥಮ ವಾದವೆ ಈ ವಿಶ್ಲೇಷಣೆ ಪೂರ್ಣವಾದುದಲ್ಲ ಎಂಬುದು. ಪ್ರಕೃತಿಯೊಂದು ನಿರಪೇಕ್ಷವಾಗಿ, ಪುರುಷನೂ ಒಂದು ನಿರಪೇಕ್ಷವಾದರೆ, ಎರಡು ನಿರಪೇಕ್ಷವಾದವುಗಳು ಇರಬೇಕಾಗುವುದು. ಪುರುಷನು ಸರ್ವವ್ಯಾಪಿ ಎಂದು ತೋರುವ ವಾದಸರಣಿಯೇ ಪ್ರಕೃತಿಗೆ ಅನ್ವಯಿಸುವುದು. ಆಗ ಪ್ರಕೃತಿಯ ಎಲ್ಲಾ ಕಾಲ-ದೇಶ-ನಿಮಿತ್ತಗಳ ಆಚೆ ಹೋಗುವುದು. ಇದರ ಪರಿಣಾಮವಾಗಿ ಯಾವ ಬದಲಾವಣೆಯಾಗಲಿ, ಅಭಿವ್ಯಕ್ತಿಯಾಗಲಿ ಇರಲಾರದು. ಆಗ ಎರಡು ನಿರಪೇಕ್ಷ ವಸ್ತುಗಳು ಇರುವ ಸಮಸ್ಯೆ ಬರುವುದು. ಇದು ಸಾಧ್ಯವೇ ಇಲ್ಲ. ವೇದಾಂತಿಗಳ ಪರಿಹಾರವೇನು? ಅವರ ಪರಿಹಾರವೆ, ಸಾಂಖ್ಯರು ಹೇಳುವಂತೆ ಮನಸ್ಸು ಆಲೋಚಿಸಬೇಕಾದರೆ, ಪ್ರಕೃತಿ ಕೆಲಸಮಾಡುವಂತೆ ಪ್ರೇರೇಪಿಸಬೇಕಾದರೆ ಒಂದು ಚೇತನ ಅದರ ಹಿಂದೆ ಇರಬೇಕು ಎಂಬುದು. ಏಕೆಂದರೆ ಪ್ರಕೃತಿ, ಸ್ಕೂಲವಸ್ತುವಿನಿಂದ ಹಿಡಿದು ಮಹತ್ತಿನವರೆಗೆ, ಎಲ್ಲಾ ಬದಲಾವಣೆಗಳ ಸ್ಥಿತಿಯಲ್ಲೂ ಜಡವಾದುದು. ವೇದಾಂತಿಗಳು ಈ ವಿಶ್ವದ ಹಿಂದೆ ಇರುವ ಚೇತನವನ್ನೇ ನಾವು ದೇವರು ಎನ್ನುವುದು ಎನ್ನುತ್ತಾರೆ. ಆದಕಾರಣ ಈ ಜಗತ್ತು ಅವನಿಂದ ಬೇರೆಯಾಗಿಲ್ಲ. ಈ ವಿಶ್ವವಾಗಿರುವವನೂ ಅವನೆ. ಅವನು ಕೇವಲ ನಿಮಿತ್ತಕಾರಣ ಮಾತ್ರವಲ್ಲ, ಉಪಾದಾನಕಾರಣವೂ ಆಗಿರುವನು. ಕಾರಣವು ಪರಿಣಾಮಕ್ಕಿಂತ ಬೇರೆಯಲ್ಲ.</p>
		<p>ಪರಿಣಾಮವೆ ಬೇರೊಂದು ರೀತಿಯಲ್ಲಿರುವ ಕಾರಣ, ನಾವು ಇದನ್ನು ಪ್ರತಿದಿನ ನೋಡುತ್ತಿರುವೆವು. ಈ ದೇವರೇ ಪ್ರಕೃತಿಗೆ ಕಾರಣ. ವೇದಾಂತಿಗಳಲ್ಲಿ, ಅವರು ಅದೃತಿಗಳಾಗಲಿ, ವಿಶಿಷ್ಟಾದ್ವತಿಗಳಾಗಲಿ, ದೈತಿಗಳಾಗಲಿ ಎಲ್ಲರೂ ಈ ನಿಲುವಿನ ಮೇಲೆ ನಿಲ್ಲುವರು: ದೇವರು ಪ್ರಪಂಚಕ್ಕೆ ನಿಮಿತ್ತಕಾರಣ ಮಾತ್ರವಲ್ಲ, ಉಪಾದಾನ ಕಾರಣವೂ ಆಗಿರುವನು; ಇರುವುದೆಲ್ಲ ಅವನೆ. ವೇದಾಂತದಲ್ಲಿ ಎರಡನೆಯ ಮೆಟ್ಟಿಲೆ, ಜೀವವೂ ಕೂಡ ಅವನ ಅಂಶ, ಆ ಅನಂತ ಜ್ಞಾನಾಗ್ನಿಯ ಒಂದು ಕಿಡಿ ಎಂಬುದು. 'ಹೇಗೆ ಒಂದು ಅಗ್ನಿಕುಂಡದಿಂದ ಕೋಟ್ಯಂತರ ಕಿಡಿಗಳು ಹೊರಗೆ ಬರುವುವೋ ಹಾಗೆಯೇ ಆ ಸನಾತನ ವ್ಯಕ್ತಿಯಿಂದ ಆತ್ಮಗಳೆಲ್ಲ ಬಂದಿವೆ. ಇಲ್ಲಿಯವರೆಗೇನೊ ಸರಿಯಾಯಿತು. ಆದರೂ ಇದು ತೃಪ್ತಿಯನ್ನು ಕೊಡಲಾರದು. ಅನಂತದಲ್ಲಿ ಅಂಶ ಎಂದರೆ ಏನು ಅರ್ಥ? ಅನಂತ ಅವಿಭಾಜ್ಯ, ಅನಂತದಲ್ಲಿ ಭಾಗಗಳು ಇರಲಾರವು. ನಿರಪೇಕ್ಷವನ್ನು ನಾವು ವಿಭಜಿಸಲಾರೆವು. ಆದಕಾರಣ ಈ ಕಿಡಿಗಳೆಲ್ಲ ಅವನಿಂದ ಬಂದಿವೆ ಎಂದರೆ ಅರ್ಥವೇನು? ಅದೈತ ವೇದಾಂತಿಗಳು ಈ ಸಮಸ್ಯೆಯನ್ನು ಹೀಗೆ ಪರಿಹರಿಸುವರು: ನಿಜವಾಗಿಯೂ ಭಾಗವಿಲ್ಲ, ಆತ್ಮ ನಿಜವಾಗಿ ಬ್ರಹ್ಮನ ಅಂಶವಲ್ಲ, ಅದು ಅನಂತಬ್ರಹ್ಮವೇ ಆಗಿರುವುದು. ಹಾಗಾದರೆ ಇಷ್ಟೊಂದು ಆತ್ಮಗಳು ಹೇಗೆ ಇರಬಲ್ಲವು? ಕೋಟ್ಯಂತರ ಹಿಮಮಣಿಗಳಲ್ಲಿ ಪ್ರತಿಬಿಂಬಿಸುವ ಸೂರನು ಕೋಟ್ಯಂತರ ಸೂರರಂತೆಯೇ ಕಾಣುವನು. ಪ್ರತಿಯೊಂದು ಹಿಮಮಣಿಯಲ್ಲಿಯೂ ಸಣ್ಣ ಸೂರನಿರುವನು. ಹಾಗೆಯೇ ಈ ಆತ್ಮಗಳೆಲ್ಲ ಪ್ರತಿಬಿಂಬಗಳೇ ಹೊರತು ನಿಜವಲ್ಲ. ಅವು ನಿಜವಾದ 'ನಾನು'' ಅಲ್ಲ. ನಿಜವಾದ 'ನಾನು'' ಈ ವಿಶ್ವದ ಈಶ್ವರ, ಈ ಜೀವದ ಅವಿಭಕ್ತ ಸತ್ಯ. ಈ ಎಲ್ಲ ಮಾನವರು, ಪ್ರಾಣಿಗಳು ಮುಂತಾದ ಸಣ್ಣ ಸಣ್ಣ ಜೀವಿಗಳೆಲ್ಲ ಪ್ರತಿಬಿಂಬಗಳೇ ಹೊರತು, ಸತ್ಯವಲ್ಲ. ಪ್ರಕೃತಿಯ ಮೇಲೆ ಕಾಣುವ ಭ್ರಾಂತಿಯ ಪ್ರತಿಬಿಂಬಗಳು. ವಿಶ್ವದಲ್ಲಿ ಒಬ್ಬ ಅನಂತಾತ್ಮನಿರುವನು, ಅವನೇ ನನ್ನಂತೆ ನಿಮ್ಮಂತೆ ಕಾಣುತ್ತಿರುವುದು. ಈ ತೋರಿಕೆಯ ವೈವಿಧ್ಯ ಭ್ರಾಂತಿಕಲ್ಪಿತ ಮಾತ್ರ. ಅವನು ನಿಜವಾಗಿಯೂ ಭಾಗವಾಗಿಲ್ಲ, ಭಾಗವಾದಂತೆ ಕಾಣುವನು ಅಷ್ಟೆ. ಈ ಭಾಂತಿ ರೂಪವಾದ ವೈವಿಧ್ಯಕ್ಕೆ ಕಾರಣ ಅವನನ್ನು ನಾವು ಕಾಲ-ದೇಶ-ನಿಮಿತ್ತಗಳ ಮೂಲಕ ನೋಡುವುದು, ಕಾಲ-ದೇಶ-ನಿಮಿತ್ತಗಳ ಮೂಲಕ ನಾವು ದೇವರನ್ನು ನೋಡಿದಾಗ ಅವನು ಸ್ಕೂಲ ಜಗತ್ತಿನಂತೆ ಕಾಣುವನು. ನಾವು ಅವನನ್ನು ಮತ್ತೂ ಸ್ವಲ್ಪ ಮೇಲಿನ ಸ್ತರದಲ್ಲಿ, ಆದರೂ ಅದೇ ಜಾಲದ ಮೂಲಕ ನೋಡಿದಾಗ ಅವನು ಪಾಣಿಯಂತೆ ಕಾಣುವನು, ಮತ್ತೂ ಸ್ವಲ್ಪ ಮೇಲಿನಿಂದ ನೋಡಿದಾಗ ಮಾನವನಂತೆ, ಅದಕ್ಕಿಂತಲೂ ಮೇಲಿನಿಂದ ನೋಡಿದಾಗ ದೇವನಂತೆ ಕಾಣುವನು. ಆದರೆ ಅವನೊಬ್ಬನೇ ಜಗತ್ತಿನಲ್ಲೆಲ್ಲ ವಿಭುವಾದವನು. ನಾವೇ ಅವನು. ನಾನೂ ಅದೇ, ನೀವೂ ಅದೇ. ಅದರ ಅಂಶವಲ್ಲ, ಅದರ ಪೂರ್ಣವೇ ನಾವು ಈ ಪ್ರಕೃತಿಯ ಹಿಂದೆ ನಿತ್ಯ ಸಾಕ್ಷಿ ಯಂತೆ ಇರುವವನು ಅವನೆ, ಅವನೇ ಪ್ರಕೃತಿಯೂ ಕೂಡ ಆಗಿರುವವನು.” ಅವನೇ ಜ್ಞಾತೃ ಮತ್ತು ಜೈಯವಾಗಿರುವನು. ಅವನೇ ''ನಾನು' ಮತ್ತು 'ನೀನು'. ಇದು ಹೇಗೆ ಸಾಧ್ಯ? ಈ ಜ್ಞಾತೃವನ್ನು ಅರಿಯುವುದು ಹೇಗೆ? ಜ್ಞಾತೃ ತನ್ನನ್ನು ತಾನೇ ಅರಿಯಲಾರನು. ನಾನು ಎಲ್ಲವನ್ನೂ ನೋಡುತ್ತೇನೆ. ಆದರೆ</p>
		<p>ನನ್ನನ್ನು ನಾನು ನೋಡಲಾರೆ. ಆತ್ಮ ಜ್ಞಾತೃ; ಸರ್ವೆಶ್ವರನಾದ, ಸತ್ಯನಾದ ಅವನೇ ಪ್ರಪಂಚದ ದೃಶ್ಯಗಳಿಗೆಲ್ಲ ಕಾರಣ. ಆದರೆ ಪ್ರತಿಬಿಂಬದ ವಿನಃ ಅವನು ತನ್ನನ್ನು ತಾನೇ ನೋಡಲಾರ, ಅರಿತುಕೊಳ್ಳಲಾರ. ನೀವು ಕನ್ನಡಿಯಲ್ಲಿ ಅಲ್ಲದೆ ಬೇರೆ ಎಲ್ಲೂ ನಿಮ್ಮ ಮುಖವನ್ನು ನೋಡಿಕೊಳ್ಳಲಾರಿರಿ. ಆತ್ಮನೂ ಕೂಡ ಅದು ಪ್ರತಿಬಿಂಬಿತವಾಗದೆ ಇದ್ದರೆ ತನ್ನನ್ನು ತಾನು ಅರಿಯಲಾರದು. ಆದಕಾರಣ ಈ ವಿಶ್ವವೆಲ್ಲ ತನ್ನನ್ನು ತಾನು ಅರಿಯಲು ಪ್ರಯತ್ನಿಸುತ್ತಿರುವ ಆತ್ಮ. ಈ ಪ್ರತಿಬಿಂಬ ಮೊದಲು ಪ್ರೋಟೋಪ್ಲಾಸಂನಲ್ಲಿ ಕಾಣುವುದು. ಅನಂತರ ಗಿಡ ಮರ ಪ್ರಾಣಿಗಳು ಇವುಗಳಲ್ಲಿ. ಹೀಗೆ ಕೊನೆಗೆ ಪೂರ್ಣಾತ್ಮನೆಂಬ ಶ್ರೇಷ್ಠ ಪ್ರತಿಬಿಂಬವನ್ನು ಮುಟ್ಟುವವರೆಗೆ ಇದು ಮುಂದುವರಿಯುತ್ತಾ ಉತ್ತಮ, ಉತ್ತಮತರ ಪ್ರತಿಬಿಂಬಗಳನ್ನು ಹೊರಗೆಡಹುತ್ತ ಹೋಗುವುದು. ಒಬ್ಬನು ತನ್ನ ಪ್ರತಿಬಿಂಬವನ್ನು ಮೊದಲು ಬಗ್ಗಡದ ನೀರಿರುವ ಗುಂಡಿಯಲ್ಲಿ ನೋಡಿದಂತೆ ಇರುವುದು. ಅಲ್ಲಿ ತನ್ನ ಕೇವಲ ರೂಪರೇಖೆ ಮಾತ್ರ ಕಾಣುವುದು. ಅನಂತರ ಶುಭ್ರವಾದ ನೀರಿಗೆ ಬಂದರೆ ಅಲ್ಲಿ ಶುಭ್ರವಾದ ಪ್ರತಿಬಿಂಬವನ್ನು ಕಾಣುವನು. ಅನಂತರ ಹೊಳೆಯುತ್ತಿರುವ ಲೋಹದಲ್ಲಿ ನೋಡಿದಾಗ ಅವನ ಪ್ರತಿಬಿಂಬ ಇನ್ನೂ ಸ್ಪಷ್ಟವಾಗುವುದು, ಕೊನೆಯಲ್ಲಿ ಕನ್ನಡಿಯಲ್ಲಿ ನೋಡಿದಾಗ ತಾನು ನಿಜವಾಗಿ ಹೇಗೆ ಇರುವ ಹಾಗೆ ಕಾಣುವನು. ಆದ ಕಾರಣ ಪೂರ್ಣಾತ್ಮನು, ಜ್ಞಾತೃಸ್ಟೇಯಗಳೆರಡೂ ಆದ ಪರಬ್ರಹ್ಮನ ಶ್ರೇಷ್ಠ ಆವಿರ್ಭಾವ, ಆದಕಾರಣವೇ ಮಾನವ ಏತಕ್ಕೆ ಎಲ್ಲವನ್ನೂ ಸ್ವಭಾವತಃ ಪೂಜಿಸುತ್ತಾನೆ ಎಂಬುದು ಗೊತ್ತಾಗುತ್ತದೆ. ಈ ಕಾರಣದಿಂದಲೇ ಪ್ರತಿಯೊಂದು ದೇಶದಲ್ಲಿಯೂ ಪೂರ್ಣಾತ್ಮರನ್ನು ದೇವರೆಂದು ಸ್ವಭಾವತಃ ಗೌರವಿಸುವರು. ನಿಮ್ಮ ಮನಸ್ಸಿಗೆ ತೋರಿದಂತೆ ನೀವು ಮಾತನಾಡಬಹುದು. ಆದರೆ ಅಂತಹ ವ್ಯಕ್ತಿಗಳನ್ನು ಮಾತ್ರ ಜನರು ಆರಾಧಿಸುವರು. ಆದಕಾರಣವೆ ಮನುಷ್ಯರು ಕ್ರಿಸ್ತ-ಬುದ್ಧರಂತಹ ಅವತಾರಗಳನ್ನು ಪೂಜಿಸುತ್ತಾರೆ. ಸನಾತನವಾಗಿರುವ ಆತ್ಮನ ಪರಿಪೂರ್ಣ ಆವಿರ್ಭಾವಗಳು ಇವರು. ನಾವು ನೀವು ಊಹಿಸಿಕೊಳ್ಳುವ ಭಗವಂತನ ಭಾವನೆಗಿಂತ ಅವರು ಎಷ್ಟೋ ಮೇಲು. ಇಂತಹ ಭಾವನೆಗಳಿಗಿಂತ ಪರಿಪೂರ್ಣಾತ್ಮ ಎಷ್ಟೋ ಮೇಲು. ಅವನಲ್ಲಿ ವೃತ್ತ ಪೂರ್ಣವಾಗುವುದು, ಜ್ಞಾತೃಸ್ಟೇಯಗಳೆರಡೂ ಒಂದಾಗುವುವು. ಅವನಲ್ಲಿ ಭ್ರಾಂತಿಯೆಲ್ಲ ಹೋಗಿ, ಅದರ ಬದಲು ತಾನು ಯಾವಾಗಲೂ ಆ ಪೂರ್ಣಾತ್ಮನೇ ಆಗಿದ್ದೆನೆಂಬ ಭಾವ ಇರುವುದು. ಹಾಗಾದರೆ ಈ ಬಂಧನ ಹೇಗೆ ಬಂತು? ಈ ಪೂರ್ಣಾತ್ಮ ಅಪೂರ್ಣ ಹೇಗೆ ಆದ? ಈ ಮುಕ್ಕಾತ್ಮ ಬಂಧಿತನಾಗಲು ಹೇಗೆ ಸಾಧ್ಯವಾಯಿತು? ಅವನೆಂದಿಗೂ ಬಂಧಿತನಾಗಿರಲಿಲ್ಲ, ಯಾವಾಗಲೂ ಮುಕ್ತನೇ ಆಗಿದ್ದ ಎಂದು ಅದೃತಿಗಳು ಹೇಳುವರು. ಹಲವು ಬಗೆಯ ಮೋಡಗಳು ಆಕಾಶದಲ್ಲಿ ಬರುವುವು. ಅಲ್ಲಿ ಒಂದು ಕ್ಷಣ ಇದ್ದು ಅನಂತರ ಹೊರಟುಹೋಗುವುವು. ಗಗನ ಎಂದಿನಂತೆಯೇ ಇದ್ದ ಅಸೀಮ ನೀಲಿ ಆಕಾಶವೆ. ಆಕಾಶ ಎಂದಿಗೂ ಬದಲಾಗುವುದಿಲ್ಲ. ಬದಲಾಗುವುದು ಮೋಡಗಳು. ಆದಕಾರಣ ನೀವು ಯಾವಾಗಲೂ ಪರಿಶುದ್ದರು, ನಿತ್ಯಶುದ್ದರು. ಯಾವುದೂ ನಿಮ್ಮ ಸ್ವಭಾವವನ್ನು ಬದಲಾಯಿಸದು, ಮುಂದೆ ಎಂದಿಗೂ ಹಾಗೆ ಬದಲಾಯಿಸಲಾರದು. ನಾನು ಅಪೂರ್ಣ, ನಾನೊಬ್ಬ ಗಂಡಸು ಅಥವಾ ಹೆಂಗಸು</p>
		<p>ಅಥವಾ ನಾನೊಬ್ಬ ಪಾಪಿ ಎಂಬುದು ನನಗೆ ಒಂದು ಮನಸ್ಸಿದೆ, ನನಗೆ ಆಲೋಚನೆ ಇದೆ, ನಾನು ಆಲೋಚಿಸುತ್ತೇನೆ ಎಂಬುವುಗಳೆಲ್ಲ ಭ್ರಾಂತಿ. ನೀವು ಎಂದೂ ಆಲೋಚಿಸುವುದಿಲ್ಲ, ನಿಮಗೆ ಎಂದಿಗೂ ದೇಹವಿರಲಿಲ್ಲ, ನೀವು ಎಂದಿಗೂ ಅಪೂರ್ಣರಾಗಿರಲಿಲ್ಲ. ನೀವೇ ಪುಣ್ಯಾತ್ಮರಾದ ಪ್ರಪಂಚದ ಒಡೆಯರು, ಹಿಂದೆ ಇದ್ದ , ಈಗ ಇರುವ, ಮುಂದೆ ಇರಬಲ್ಲ, ಸರ್ವಕ್ಕೂ ಏಕಮಾತ್ರ ಸರ್ವಶಕ್ತನಾದ ಈಶ್ವರ; ಈ ಸೂರ್ಯ ನಕ್ಷತ್ರಗಳು, ಚಂದ್ರಪೃಥ್ವಿಗ್ರಹಗಳು ಮುಂತಾದ ವಿಶ್ವದ ಪ್ರತಿಯೊಂದು ಚೂರಿಗೂ ಅಪ್ರತಿಮ ಪರಾಕ್ರಮಶಾಲಿಯಾದ ಸಾಮಾಟನೆ ನೀವು, ಸೂರ್ಯ ಬೆಳಗುವುದು ನಿಮ್ಮಿಂದ, ತಾರೆಗಳು ಹೊಳೆಯುವುದು ನಿಮ್ಮಿಂದ, ವಸುಂಧರೆ ಸುಂದರವಾಗಿರುವುದು ನಿಮ್ಮಿಂದ ನಿಮ್ಮ ಧನ್ಯತೆಯಿಂದ ಅವರೆಲ್ಲ ಪ್ರೀತಿಸುವುದು, ಒಬ್ಬರು ಮತ್ತೊಬ್ಬರಿಂದ ಆಕರ್ಷಿತರಾಗುವುದು. ನೀವು ಎಲ್ಲರಲ್ಲಿಯೂ ಇರುವಿರಿ, ನೀವೆ ಎಲ್ಲವೂ ಆಗಿರುವಿರಿ. ಸ್ವೀಕರಿಸುವುದು ಯಾರನ್ನು, ಬಹಿಷ್ಕರಿಸುವುದು ಯಾರನ್ನು ? ನೀವೇ ಎಲ್ಲದರಲ್ಲಿರುವ ಸರ್ವವಾಗಿರುವಿರಿ. ಈ ಜ್ಞಾನ ಬಂದೊಡನೆ ಭ್ರಾಂತಿ ತಕ್ಷಣ ಅಳಿಯುವುದು.</p>
		<p>ನಾನೊಮ್ಮೆ ಭರತಖಂಡದ ಮರುಳುಕಾಡಿನಲ್ಲಿ ಸಂಚರಿಸುತ್ತಿದ್ದೆ. ನಾನು ಒಂದು ತಿಂಗಳಿಗಿಂತ ಹೆಚ್ಚು ಸಂಚರಿಸುತ್ತಿದ್ದೆ. ಯಾವಾಗಲೂ ನನ್ನ ಮುಂದೆ ಸುಂದರವಾದ ಪ್ರಕೃತಿ ದೃಶ್ಯ ಕಾಣುತ್ತಿತ್ತು. ಸುಂದರವಾದ ಸರೋವರಗಳು ಇದ್ದವು. ಒಂದು ದಿನ ನನಗೆ ಬಹಳ ಬಾಯಾರಿಕೆ ಆಗಿ ಆ ಸರೋವರ ಒಂದರಲ್ಲಿ ನೀರು ಕುಡಿಯಬೇಕೆಂದು ಬಯಸಿದೆ. ಆದರೆ ನಾನು ಆ ಸರೋವರದ ಸಮಾಪಕ್ಕೆ ಬಂದೊಡನೆಯೆ ಅದು ಮಾಯವಾಯಿತು. ತಕ್ಷಣವೆ ನನಗೆ ಹೊಳೆಯಿತು, ಇದೊಂದು ಮರೀಚಿಕೆ ಎಂದು. ಯಾವುದರ ವಿಷಯವಾಗಿ ನಾನು ಇದುವರೆಗೆ ಪುಸ್ತಕದಲ್ಲಿ ಓದಿದ್ದೆನೋ ಅದೇ ಇದು ಎಂದು ಗೊತ್ತಾಯಿತು. ಇದನ್ನು ಜ್ಞಾಪಿಸಿಕೊಂಡು ನನ್ನ ಮೌಡ್ಯಕ್ಕೆ ನಾನೇ ನಕ್ಕೆ, ನಾನು ಕಳೆದ ತಿಂಗಳೆಲ್ಲ ನೋಡಿದ ಸುಂದರ ಪ್ರಕೃತಿ ದೃಶ್ಯಗಳು, ಸರೋವರಗಳು ಇವೆಲ್ಲ ಈ ಮರೀಚಿಕೆ ಆಗಿದ್ದುವು. ಆದರೆ ಆಗ ಇವೆಲ್ಲ ಭಾಂತಿ ಎಂದು ಗೊತ್ತಿರಲಿಲ್ಲ. ಮಾರನೆಯ ದಿನ ಎಂದಿನಂತೆ ಹೊರಟೆ, ಪುನಃ ಸುಂದರ ದೃಶ್ಯಗಳು ಮತ್ತು ಸರೋವರಗಳು ಕಂಡವು. ಆದರೆ ಅವುಗಳೊಡನೆ ಇವೆಲ್ಲ ಮರೀಚಿಕೆ ಎಂಬ ಭಾವನೆಯೂ ತಕ್ಷಣ ಹೊಳೆಯಿತು. ಒಮ್ಮೆ ಅದನ್ನು ಅರಿತ ಮೇಲೆ ಪುನಃ ಅದು ನಮ್ಮನ್ನು ಭ್ರಾಂತರನ್ನಾಗಿ ಮಾಡಲಾರದು. ಈ ವಿಶ್ವದ ಭಾಂತಿ ಒಂದು ದಿನ ಮಾಯವಾಗುವುದು. ಇದೆಲ್ಲ ಮಾಯವಾಗಿ ಕರಗಿಹೋಗುವುದು. ಇದೇ ಸಾಕ್ಷಾತ್ಕಾರ, ತತ್ಯ ಎಂಬುದು ತಮಾಷೆಯಲ್ಲ, ಬರಿಯ ಮಾತಲ್ಲ, ಅದನ್ನು ಸಾಕ್ಷಾತ್ಕಾರ ಮಾಡಿಕೊಳ್ಳಬೇಕಾಗಿದೆ. ಈ ದೇಹ ಮಾಯವಾಗುವುದು, ಈ ಪೃಥ್ವಿ ಮತ್ತು ಎಲ್ಲವೂ ಮಾಯವಾಗುವುದು. ನಾನು ದೇಹ, ನನಗೊಂದು ಮನಸಿದೆ ಎಂಬ ಭಾವನೆಯೂ ಕೆಲವು ಕಾಲದ ಮಟ್ಟಿಗೆ ಹೋಗುವುದು. ಕರ್ಮವೇನಾದರೂ ಸಂಪೂರ್ಣ ಕ್ಷಯವಾಗಿದ್ದರೆ ದೇಹದ ಮತ್ತು ಮನಸ್ಸಿನ ಭಾವನೆ ಸಂಪೂರ್ಣ ತೊಲಗಿಯೇ ಹೋಗುವುದು. ಆದರೆ ಕರ್ಮವೇನಾದರೂ ಇನ್ನು ಸ್ವಲ್ಪ ಉಳಿದಿದ್ದರೆ-ಕುಂಬಾರನ ಚಕ್ರ ಮಡಕೆಯನ್ನು ಮಾಡಿ ಆದ ಮೇಲೂ ಹಿಂದಿನವೇಗದಿಂದ</p>
		<p>ಚಲಿಸುತ್ತಿರುವಂತೆ - ಈ ದೇಹಕೂಡ ಅದರಂತೆಯೇ ಭಾಂತಿ ಅಳಿದ ಮೇಲೂ ಕೆಲವು ಕಾಲ ಇರುವುದು. ಆಗ ಪುನಃ ಈ ಪ್ರಪಂಚ, ಸ್ತ್ರೀ ಪುರುಷರು ಪ್ರಾಣಿಗಳಲ್ಲಿ ಆ ಮರೀಚಿಕೆ ಬಂದಂತೆ ಬರುವುವು. ಆದರೆ ಅಷ್ಟೇ ಪ್ರಬಲವಾಗಿ ಬರಲಾರವು. ಅವುಗಳೊಡನೆ ನನಗೆ ಈಗ ಅವುಗಳ ಸ್ವಭಾವ ಅರಿವಾಗಿದೆ ಎಂಬ ಭಾವವೂ ಬರುವುದು. ಇನ್ನು ಮೇಲೆ ಅವು ನಮ್ಮ ಬಂಧನಕ್ಕೆ, ದುಃಖಕ್ಕೆ ಅಥವಾ ವ್ಯಥೆಗೆ ಕಾರಣವಾಗುವುದಿಲ್ಲ. ಯಾವಾಗಲಾದರೂ ವ್ಯಥೆ ಬಂದರೆ ನೀನೊಂದು ಭ್ರಾಂತಿ ಎಂದು ಗೊತ್ತಿದೆ'' ಎಂದು ಮನಸ್ಸು ಹೇಳಬಲ್ಲದು. ಮನುಷ್ಯ ಈ ಸ್ಥಿತಿಗೆ ಬಂದಾಗ ಜೀವನ್ಮುಕ್ತ, ನಿಸ್ಸಂಗನಾಗಿ ಪ್ರಪಂಚದಲ್ಲಿ ಬಾಳಬಲ್ಲಾತನೆ ಜೀವನ್ಮುಕ್ತ, ಅವನು ನೀರಿನಲ್ಲಿರುವ ಪದ್ಮ ಪತ್ರದಂತೆ, ನೀರಿನಲ್ಲಿದ್ದರೂ ಅದರಿಂದ ಒದ್ದೆಯಾಗುವುದಿಲ್ಲ. ಅವನೇ ಮಾನವ ಶ್ರೇಷ್ಠ. ಅಷ್ಟೆ, ಅಲ್ಲ ಸೃಷ್ಟಿಯ ಎಲ್ಲ ಜೀವಿಗಳಿಗಿಂತಲೂ ಶ್ರೇಷ್ಠನಾದವನು. ಏಕೆಂದರೆ ಅವನು ಪರಬ್ರಹ್ಮನೊಂದಿಗೆ ತಾದಾತ್ಮಭಾವವನ್ನು ಹೊಂದಿರುವನು, ತಾನೆ ಅವನು ಎಂಬುದನ್ನು ಅರಿತಿರುವನು. ಎಲ್ಲಿಯವರೆಗೆ ನೀವು ದೇವರಿಗೂ ನಿಮಗೂ ಸ್ವಲ್ಪವಾದರೂ ವ್ಯತ್ಯಾಸವಿದೆ ಎಂದು ತಿಳಿದಿರುವಿರೋ ಅಲ್ಲಿಯವರೆಗೆ ನೀವು ಭಯಗ್ರಸ್ತರಾಗಬೇಕಾಗಿದೆ. ನೀವೇ</p>
		<p>ಗೂ ಅವನಿಗೂ ವ್ಯತ್ಯಾಸವಿಲ್ಲ, ಎಳ್ಳಷ್ಟೂ ವ್ಯತ್ಯಾಸ ವಿಲ್ಲವೆಂದು ತಿಳಿದಾಗ ನೀವೆ ಅವನು, ಪೂರ್ಣ ಅವನೆ, ಸಂಪೂರ್ಣ ಅವನೆ-ಎಂದು ತಿಳಿದಾಗ, ಅಂಜಿಕೆಗಳೆಲ್ಲ ಓಡಿಹೋಗುವುವು. ಅಲ್ಲಿ ಯಾರು ಯಾರನ್ನು ನೋಡುವರು? ಯಾರು ಯಾರನ್ನು ಪೂಜಿಸುವರು? ಯಾರು ಯಾರೊಂದಿಗೆ ಮಾತನಾಡುವರು? ಯಾರು ಯಾರನ್ನು ಕೇಳುವರು? ಎಲ್ಲಿ ಒಬ್ಬರು ಇನ್ನೊಬ್ಬರನ್ನು ನೋಡುತ್ತಾರೆ, ಒಬ್ಬರು ಇನ್ನೊಬ್ಬರೊಡನೆ ಮಾತನಾಡುತ್ತಾರೆಯೋ, ಒಬ್ಬರು ಇನ್ನೊಬ್ಬರನ್ನು ಕೇಳುತ್ತಾರೊ ಅದೆಲ್ಲ ಅಲ್ಪ. ಎಲ್ಲಿ ಒಬ್ಬರು ಇನ್ನೊಬ್ಬರನ್ನು ನೋಡುವುದಿಲ್ಲವೊ, ಒಬ್ಬರು ಇನ್ನೊಬ್ಬರೊಡನೆ ಮಾತನಾಡುವುದಿಲ್ಲವೊ, ಅದೇ ಮಹತ್, ಅದೇ ಭೂಮ, ಅದೇ ಬ್ರಹ್ಮ.” ನೀನು ಸರ್ವಕಾಲದಲ್ಲಿಯೂ ಅದೇ ಆಗಿರುವೆ. ಹಾಗಾದರೆ ಆಗ ಜಗತ್ತು ಏನಾಗುವುದು? ನಾವು ಜಗತ್ತಿಗೆ ಏನು ಒಳ್ಳೆಯದನ್ನು ಮಾಡಬಲ್ಲೆವು? ಇಂತಹ ಪ್ರಶ್ನೆಗಳೇ ಏಳುವುದಿಲ್ಲ. ನಾನು ವೃದ್ದನಾದರೆ ಮಿಠಾಯಿ ಏನಾಗಬೇಕು ಎಂದು ಕೇಳುವುದು ಮಗು. ನಾನು ದೊಡ್ಡವನಾದರೆ ಗೋಲಿ ಗತಿ ಏನಾಗಬೇಕು, ಅದಕ್ಕೆಯೇ ನಾನು ದೊಡ್ಡವನೇ ಆಗುವುದಿಲ್ಲ ಎನ್ನುವುದು ಮಗು. ಪ್ರಪಂಚಕ್ಕೆ ಸಂಬಂಧಿಸಿದ ಪ್ರಶ್ನೆಯು ಇಂತಹುದೇ. ಈ ಪ್ರಪಂಚ ಹಿಂದೆಯಾಗಲಿ ಮುಂದೆಯಾಗಲಿ ಈಗಾಗಲಿ ಇಲ್ಲ. ಆತ್ಮನ ನೈಜ ಸ್ಥಿತಿಯನ್ನು ಅರಿತರೆ, ಆತ್ಮನಲ್ಲದೆ ಬೇರಾವುದೂ ಇಲ್ಲ ಎಂದು ಅರಿತರೆ, ಉಳಿದವೆಲ್ಲ ಬರಿಯ ಕನಸು, ಸತ್ಯವಲ್ಲ ಎಂದು ತಿಳಿದರೆ, ಆ ದಾರಿದ್ರ ದುಃಖ ದೌರ್ಜನ್ಯ ಇವುಗಳಿಂದ ಮತ್ತು ಒಳ್ಳೆಯದರಿಂದ ಕೂಡಿದ ಪ್ರಪಂಚ ನಮ್ಮ ಸ್ವಾಸ್ಥ್ಯಕ್ಕೆ ಭಂಗ ತರದು. ಅದು ಇಲ್ಲದೆ ಇದ್ದರೆ ಯಾರಿಗಾಗಿ ಏತಕ್ಕಾಗಿ ನಾವು ತೊಂದರೆ ತೆಗೆದುಕೊಳ್ಳಬೇಕು? ಜ್ಞಾನ ಯೋಗಿಗಳು ಬೋಧಿಸುವುದು ಇದನ್ನು. ಆದಕಾರಣವೆ ಮುಕ್ತನಾಗಲು ಧೈರ್ಯತಾಳು, ನಿನ್ನ ಆಲೋಚನೆ ಒಯ್ದೆಡೆಗೆ ಹೋಗಲು ಸಾಹಸಪಡು,</p>
		<p>ಅದನ್ನು ನಿನ್ನ ಜೀವನದಲ್ಲಿ ಅನುಷ್ಠಾನಕ್ಕೆ ತರಲು ಧೀರನಾಗು. ಜ್ಞಾನವನ್ನು ಪಡೆಯುವುದು ಬಹಳ ಕಷ್ಟ. ಯಾರು ತುಂಬಾ ಧೈರ್ಯಶಾಲಿಗಳೊ, ಯಾರು ಪ್ರಚಂಡ ಸಾಹಸಿಗಳೂ, ವಿಗ್ರಹಗಳನ್ನೆಲ್ಲ ಧ್ವಂಸಮಾಡಬಲ್ಲರೊ, ಯಾರು ಬೌದ್ದಿಕ ವಿಗ್ರಹಗಳನ್ನು ಮಾತ್ರ ಅಲ್ಲ, ವಿಷಯ ಪ್ರಪಂಚಕ್ಕೆ ಸೇರಿದ ವಿಗ್ರಹಗಳನ್ನು ಧ್ವಂಸಮಾಡಬಲ್ಲರೊ ಅಂತಹ ಸಾಹಸಿಗಳಿಗೆ ಮಾತ್ರ ಸಾಧ್ಯ. ಈ ದೇಹ ನಾನಲ್ಲ, ಇದು ಹೋಗಬೇಕು. ಇದರ ಪರಿಣಾಮವಾಗಿ ಹಲವು ವಿಚಿತ್ರ ಸಂಗತಿಗಳು ಬರಬಹುದು. 'ನಾನು ದೇಹವಲ ಆದಕಾರಣ ನನ್ನ ತಲೆನೋವು ಹೋಗಬೇಕು' ಎಂದು ಒಬ್ಬ ಹೇಳಬಹುದು. ಇವನಿಗೆ ದೇಹವೇ ಇಲ್ಲದೆ ಇದ್ದರೆ ತಲೆನೋವು ಎಲ್ಲಿಂದ ಬರಬೇಕು ? ಸಾವಿರಾರು ತಲೆನೋವುಗಳು ಬಂದು ಹೋದರೇನಂತೆ, ಸಾವಿರಾರು ದೇಹಗಳು ಬಂದು ಹೋದರೇನಂತೆ? ಇದರಿಂದ ನನಗೇನು? ನನಗೆ ಜನನ ಮರಣಗಳಿಲ್ಲ. ನನಗೆ ಎಂದಿಗೂ ತಾಯಿ ತಂದೆಗಳು ಇರಲಿಲ್ಲ. ಶತ್ರು ಮಿತ್ರರು ನನಗೆ ಎಂದಿಗೂ ಇರಲಿಲ್ಲ. ನನಗೆ ನಾನೇ ಶತ್ರು, ನನಗೆ ನಾನೇ ಮಿತ್ರ. ನಾನು ಅಖಂಡ ಸಚ್ಚಿದಾನಂದ. ನಾನೆ ಅವನು. ಸಾವಿರಾರು ದೇಹಗಳಲ್ಲಿ ನಾನು ದುಃಖ ಪಡುತ್ತಿದ್ದರೆ, ಇತರ ಸಾವಿರಾರು ದೇಹಗಳಲ್ಲಿ ನಾನು ಸುಖಪಡುತ್ತಿರುವೆನು. ಸಾವಿರ ದೇಹಗಳಲ್ಲಿ ನಾನು ಉಪವಾಸವಿದ್ದರೆ, ಸಾವಿರ ದೇಹಗಳಲ್ಲಿ ಭೂರಿ ಭೋಜನ ಮಾಡುತ್ತಿರುವೆನು. ಯಾರು ಯಾರನ್ನು ದೂರುವರು? ಯಾರು ಯಾರನ್ನು ಹೊಗಳುವರು? ಯಾರನ್ನು ಅರಸಬೇಕು, ಯಾರನ್ನು ಬಿಡಬೇಕು? ಯಾರನ್ನೂ ನಾನು ಹುಡುಕಿಕೊಂಡು ಹೋಗುವುದಿಲ್ಲ, ಯಾರು ಬಂದರೂ ಬೇಡವೆನ್ನುವುದಿಲ್ಲ. ಏಕೆಂದರೆ ನಾನೇ ವಿಶ್ವವೆಲ್ಲ ಆಗಿರುವೆನು. ನನ್ನನ್ನು ನಾನೇ ಹೊಗಳಿಕೊಳ್ಳುವೆನು, ನನ್ನನ್ನು ನಾನೇ ತೆಗಳಿಕೊಳ್ಳುವೆನು. ನನಗಾಗಿ ನಾನೇ ವ್ಯಥೆಪಡುವೆ, ನನಗಾಗಿ ನಾನೇ ಸಂತೋಷಪಡುವೆ. ನಾನು ನಿತ್ಯಮುಕ್ತ. ಇವನೇ ಜ್ಞಾನಿ, ಧೀರ, ಸಾಹಸಿ. ಇಡೀ ವಿಶ್ವ ಧೂಳಿ ಧೂಸರವಾದರೂ ಅವನು ನಗುತ್ತ ಪ್ರಪಂಚವೇ ಇಲ್ಲವೆನ್ನುವನು. ಇದೆಲ್ಲ ಒಂದು ಭಾಂತಿಯಾಗಿತ್ತು, ಅವನು ಪ್ರಪಂಚ ಪುಡಿಪುಡಿಯಾಗುವುದನ್ನು ನೋಡುವನು. ಅದೆಲ್ಲಿತ್ತು ! ಎಲ್ಲಿಗೆ ಹೋಯಿತು !</p>
		<p>ವ್ಯವಹಾರಯೋಗ್ಯ ವಿಚಾರಗಳಿಗೆ ಹೋಗುವುದಕ್ಕೆ ಮುಂಚೆ ಯುಕ್ತಿಗೆ ಸಂಬಂಧಪಟ್ಟ ಮತ್ತೊಂದು ಪ್ರಶ್ನೆಯನ್ನು ತೆಗೆದುಕೊಳ್ಳೋಣ. ಇಲ್ಲಿಯವರೆಗೆ ತರ್ಕ ಅದ್ಭುತವಾಗಿ ಯುಕ್ತಿ ಬದ್ದವಾಗಿದೆ. ಒಬ್ಬ ಯುಕ್ತಿಯ ಹಾದಿಯನ್ನು ಹಿಡಿದರೆ, ಇರುವುದೊಂದೆ, ಉಳಿದವುಗಳೆಲ್ಲ ಮಿಥ್ಯ ಎನ್ನುವ ನಿರ್ಧಾರಕ್ಕೆ ಬರುವವರೆಗೆ ಅವನು ಮಧ್ಯದಲ್ಲಿ ಎಲ್ಲಿಯೂ ನಿಲ್ಲಲಾರ, ಯುಕ್ತಿಯನ್ನು ಆಶ್ರಯಿಸುವ ಮಾನವನಿಗೆ ಇದಲ್ಲದೆ ಬೇರೆ ಮಾರ್ಗವೇ ಇಲ್ಲ. ಆದರೆ ಯಾವುದು ಅನಂತವಾದುದೊ ಪೂರ್ಣವಾದುದೊ ಧನ್ಯವಾದುದೋ ಅಂತಹ ಅಖಂಡ ಸಚ್ಚಿದಾನಂದವು ಇಂತಹ ಭ್ರಾಂತಿಗೆ ಏಕೆ ಬಂದಿತು ? ಈ ಪ್ರಪಂಚದಲ್ಲೆಲ್ಲಾ ಕೇಳಿದ ಪ್ರಶ್ನೆಯೇ ಇದು. ಇದನ್ನು ಸ್ಕೂಲ ಭಾಷೆಯಲ್ಲಿ ಹೇಳಬೇಕಾದರೆ, ಈ ಪ್ರಶ್ನೆ, ಪಾಪ ಎಂಬುದು ಪ್ರಪಂಚಕ್ಕೆ ಹೇಗೆ ಬಂತು ಎಂದಾಗುವುದು. ಪ್ರಶ್ನೆಯ ಅತಿ ಹೀನವಾದ ಸ್ಕೂಲವಾದ ಭಾಗ ಇದು; ಅದರ ಮತ್ತೊಂದು ನಾಜೋಕಾದ</p>
		<p>ರೂಪವೆ ತಾತ್ವಿಕ ಭಾವ. ಆದರೆ ಉತ್ತರ ಎರಡಕ್ಕೂ ಒಂದೇ. ಇದೇ ಪ್ರಶ್ನೆಯನ್ನು ಹಲವು ರೀತಿಗಳಲ್ಲಿ ಹಲವು ಬಗೆಯಾಗಿ ಕೇಳಿರುವರು. ಆದರೆ ಈ ಪ್ರಶ್ನೆಯ ಸ್ಕೂಲ ಹಂತದಲ್ಲಿ ಇದಕ್ಕೆ ಉತ್ತರ ದೊರಕುವುದಿಲ್ಲ. ಏಕೆಂದರೆ ಹೆಣ್ಣು, ಸೇಬು, ಹಾವು ಮುಂತಾದ ಬೈಬಲ್ಲಿನಲ್ಲಿ ಬರುವ ಕಥೆಗಳು ತೃಪ್ತಿಯನ್ನು ಕೊಡಲಾರವು. ಈ ಸ್ಥಿತಿಯಲ್ಲಿ ಪ್ರಶ್ನೆ ಬಾಲಿಶವಾದುದು, ಅದರಂತೆಯೇ ಉತ್ತರ ಕೂಡ. ಆದರೆ ಪ್ರಶ್ನೆ ಈಗ ಬೃಹದಾಕಾರವನ್ನು ತಾಳಿದೆ. “ಈ ಭ್ರಾಂತಿ ಹೇಗೆ ಬಂತು?'' ಉತ್ತರವೂ ಚೆನ್ನಾಗಿಯೇ ಇದೆ. ಅದಕ್ಕೆ ಉತ್ತರವೇ, ಅಸಾಧ್ಯವಾದ ಪ್ರಶ್ನೆಗೆ ಉತ್ತರವನ್ನು ನೀರಿಕ್ಷಿಸಲಾರೆ ಎನ್ನುವುದು. ಈ ಪ್ರಶ್ನೆಯೇ ಅಸಾಧ್ಯ. ಈ ಪ್ರಶ್ನೆಯನ್ನು ಹಾಕುವುದಕ್ಕೆ ನಿಮಗೆ ಅಧಿಕಾರವಿಲ್ಲ. ಏತಕ್ಕೆ? ಪೂರ್ಣತೆ ಎಂದರೇನು? ಯಾವುದು ದೇಶ-ಕಾಲ-ನಿಮಿತ್ತಗಳಿಗೆ ಅತೀತವಾಗಿದೆಯೊ ಅದು ಮಾತ್ರ ಪರಿಪೂರ್ಣ. ಅನಂತರ ನೀವು ಪೂರ್ಣವಾದುದು ಅಪೂರ್ಣ ಹೇಗಾಯಿತು ಎಂದು ಕೇಳುವಿರಿ. ತರ್ಕದ ಭಾಷೆಯಲ್ಲಿ ನಾವು ಪ್ರಶ್ನೆಯನ್ನು ಹೀಗೆ ಕೇಳಬಹುದು: “ಯಾವುದು ಕಾರಣಕ್ಕೆ ನಿಲುಕದೊ ಅದು ಹೇಗೆ ಆಯಿತು?'' ನೀವೇ ಇದನ್ನು ವಿರೋಧಿಸುವಿರಿ. ಮೊದಲು ಇದನ್ನು ಕಾರ್ಯಕಾರಣ ನಿಯಮದೊಳಗೆ ಮಾತ್ರ ಹುಡುಕಬಹುದು, ಕಾಲ-ದೇಶ-ನಿಮಿತ್ತಗಳಿರುವ ಕಡೆ ಈ ಪ್ರಶ್ನೆಯನ್ನು ಹಾಕಬಹುದು. ಆದರೆ ಇದರಾಚೆ ಈ ಪ್ರಶ್ನೆಗೆ ಅರ್ಥವಿಲ್ಲ. ಏಕೆಂದರೆ ಪ್ರಶ್ನೆಯೇ ತರ್ಕಬದ್ಧವಾದುದಲ್ಲ, ಕಾಲ-ದೇಶ-ನಿಮಿತ್ತಗಳ ಎಲ್ಲೆಯೊಳಗೆ ಇರುವ ಪರಿಯಂತರ ನಾವು ಇದಕ್ಕೆ ಉತ್ತರ ಕೊಡಲಾರೆವು. ಇದರಾಚೆ ಪ್ರಶ್ನೆಗೆ ಯಾವ ಉತ್ತರವಿದೆಯೊ ಅದನ್ನು ನಾವು ಅಲ್ಲಿಗೆ ಹೋದಾಗ ಮಾತ್ರ ತಿಳಿಯಬಹುದು. ಆದ ಕಾರಣವೆ ಬುದ್ದಿವಂತರು ಪ್ರಶ್ನೆಗೆ ಉತ್ತರವನ್ನೇ ಕೊಡುವುದಿಲ್ಲ. ಮನುಷ್ಯನಿಗೆ ಖಾಯಿಲೆಯಾದಾಗ ಅದು ಹೇಗೆ ಆಯಿತು ಎಂದು ತಿಳಿಯುವುದಕ್ಕಿಂತ ಮೊದಲು ಅನಾರೋಗ್ಯದಿಂದ ಪಾರಾಗಲು ಯತ್ನಿಸುವನು.</p>
		<p>ಇದಕ್ಕಿಂತ ಕೆಳಗೆ ಈ ಪ್ರಶ್ನೆಯ ಮತ್ತೊಂದು ಭಾಗವಿದೆ. ಆದರೆ ಅದು ಹೆಚ್ಚು ವ್ಯಾವಹಾರಿಕವಾದುದು ಮತ್ತು ಉದಾಹರಣೆಯಿಂದ ಕೂಡಿದುದು. ಈ ಭ್ರಾಂತಿಗೆ ಕಾರಣ ಯಾವುದು? ಯಾವುದಾದರೂ ನಿಜವಾಗಿರುವ ವಸು ಭಾಂತಿಯನ್ನು ಕಲಿಸಬಲು ದೆ? ಎಂದಿಗೂ ಇಲ್ಲ. ಒಂದು ಭ್ರಾಂತಿ ಮತ್ತೊಂದು ಭ್ರಾಂತಿಗೆ ಕಾರಣ. ಭ್ರಾಂತಿಯ ಯಾವಾಗಲೂ ಭಾಂತಿಗೆ ಕಾರಣ, ರೋಗ ರೋಗಕ್ಕೆ ಕಾರಣವೇ ಹೊರತು ಆರೋಗ್ಯವಲ್ಲ, ಅಲೆಯೇ ನೀರು, ಕಾರ್ಯವೇ ಕಾರಣದ ಬೇರೊಂದು ರೂಪ. ಕಾರ್ಯವೇ ಭ್ರಾಂತಿ. ಕಾರಣವೂ ಭ್ರಾಂತಿಯಾಗಿರಬೇಕು. ಈ ಭ್ರಾಂತಿಗೆ ಕಾರಣ ಯಾವುದು? ಮತ್ತೊಂದು ಭ್ರಾಂತಿ. ಹಾಗೆಯೆ ಕೊನೆಮೊದಲಿಲ್ಲದೆ ಹೋಗಬೇಕು. ನೀವು ಕೇಳಬೇಕಾದ ಮತ್ತೊಂದು ಪ್ರಶ್ನೆಯೇ ಇದು: ನಿಮ್ಮ ಅದೃತಕ್ಕೆ ಭಂಗ ಬರುವುದಿಲ್ಲವೆ ಎನ್ನುವುದು. ಏಕೆಂದರೆ ಇಲ್ಲಿ ಎರಡು ವಸ್ತುಗಳು ಇರುವುವು-ಒಂದು ನೀನು, ಮತ್ತೊಂದು ಭಾಂತಿ. ಇದಕ್ಕೆ ಉತ್ತರವೇ, ಭ್ರಾಂತಿ ಒಂದು ಅಸ್ತಿತ್ವವಲ್ಲ ಎಂಬುದು. ನಿಮ್ಮ ಜೀವನದಲ್ಲಿ ನೂರಾರು ಕನಸುಗಳಾಗಬಹುದು. ಅದಾವುದೂ ನಿಮ್ಮ ಭಾಗವಲ್ಲ. ಕನಸುಗಳು ಬಂದು ಹೋಗುವುವು. ಅವಕ್ಕೆ ಅಸ್ತಿತ್ವವಿಲ್ಲ. ಭ್ರಾಂತಿಯನ್ನು ಅಸ್ತಿತ್ವ</p>
		<p>ಎನ್ನುವುದು ಕುತರ್ಕ. ಆದಕಾರಣ ಪ್ರಪಂಚದಲ್ಲಿ ನಿತ್ಯಮುಕ್ತವಾದ, ನಿತ್ಯತೃಪ್ತವಾದ ಅಸ್ತಿತ್ವ ಒಂದೇ ಇರುವುದು, ನೀನೇ ಅದು. ಅದೈತ ಮುಟ್ಟುವ ಕೊನೆಯ ನಿರ್ಣಯ ಇದು.</p>
		<p>ಹಾಗಾದರೆ ಹಲವು ಬಗೆಯ ಪೂಜೆಗಳ ಗತಿಯೇನಾಗುವುದು ಎಂದು ಕೇಳಬಹುದು. ಅವೆಲ್ಲ ಇರುವುವು, ಅವೆಲ್ಲ ಜ್ಞಾನಜ್ಯೋತಿಯನ್ನು ಹುಡುಕುವ ತಡಕಾಟ, ಹೀಗೆ ಹುಡುಕಾಡುವುದರಿಂದ ಬೆಳಕು ಬರುವುದು. ಆತ್ಮ ತನ್ನನ್ನೇ ನೋಡಲಾರದು ಎಂಬುದನ್ನು ನೋಡಿದೆವು. ನಮ್ಮ ಜ್ಞಾನವೆಲ್ಲ ಮಾಯಾ ವರಣದೊಳಗೆ ಇರುವುದು. ಅವುಗಳಾಚೆ ಸ್ವಾತಂತ್ರ್ಯವಿರುವುದು. ಈ ಮಾಯೆಯೊಳಗೆ ದಾಸ್ಯ, ಎಲ್ಲಾ ನಿಯಮದೊಳಗೆ ಬರುವುದು. ಇದರಾಚೆ ಯಾವ ನಿಯಮವೂ ಇಲ್ಲ. ಪ್ರಪಂಚದ ದೃಷ್ಟಿಯಿಂದ ನೋಡಿದರೆ, ಇದರಲ್ಲಿ ಇರುವುದೆಲ್ಲ ನಿಯಮಕ್ಕೆ ಬಾಗಿ ನಡೆಯುವುದು. ಇದರಾಚೆ ಸ್ವಾತಂತ್ರ್ಯವಿದೆ. ಕಾಲ-ದೇಶ-ನಿಮಿತ್ತಗಳ ವಲಯದೊಳಗೆ ಇರುವ ಪರಿಯಂತರ ನೀವು ಸ್ವತಂತ್ರರು ಎನ್ನುವುದು ಮೌಡ್ಯ, ಏಕೆಂದರೆ ಇಲ್ಲಿರುವುದೆಲ್ಲ ಕಾರ್ಯಕಾರಣಗಳ ಪರಿಣಾಮದ ವಜ್ರಮುಷ್ಠಿಯಲ್ಲಿರುವುದು. ನೀವು ಆಲೋಚಿಸುವ ಪ್ರತಿಯೊಂದು ಆಲೋಚನೆಯೂ ಉತ್ಪತ್ತಿಯಾಗಿದೆ. ನಿಮ್ಮ ಪ್ರತಿಯೊಂದು ಭಾವನೆಯೂ ಉತ್ಪತ್ತಿಯಾಗಿದೆ. ಇಚ್ಛೆ ಸ್ವತಂತ್ರ ಎನ್ನುವುದು ಅಸಂಬದ್ಧ, ಅನಂತ ವ್ಯಕ್ತಿತ್ವದ ಒಂದು ಅ೦ಶ ಮಾಯಾವರಣದೊಳಗೆ ಬಂದಂತೆ ಆದಾಗ, ಅದು ಇಚ್ಚೆಯ ಆಕಾರವನ್ನು ತಾಳುವುದು. ಮಾಯಾವರಣದೊಳಗೆ ಸಿಲುಕಿರುವ ಅಸ್ತಿತ್ವದ ಒಂದು ಅಂಶವೇ ಇಚ್ಛೆ. ಆದಕಾರಣ (Free will) ಇಚ್ಛಾ ಸ್ವಾತಂತ್ರ್ಯ ಎನ್ನುವುದಕ್ಕೆ ಅರ್ಥವಿಲ್ಲ, ಇದಕ್ಕೇನೂ ಬೆಲೆಯಿಲ್ಲ, ಬರಿಯ ಕುತರ್ಕ. ಸ್ವಾತಂತ್ರ್ಯಕ್ಕೆ ಸಂಬಂಧಪಟ್ಟ ಮಾತು ಕೂಡ ಹಾಗೆಯೇ ಮಾಯೆಯಲ್ಲಿ ಸಾತಂತ್ರ್ಯವಿಲ್ಲ. . ಪ್ರತಿಯೊಬ್ಬರೂ ಒಂದು ಚೂರು ಕಲ್ಲಿನಂತೆ ಅಥವಾ ಎದುರಿಗೆ ಇರುವ ಮೇಜಿನಂತೆ ಕಾಯಾ ವಾಚಾ ಮನಸಾ ಬಂದಿಗಳು. ನಾನು ಈಗ ಮಾತನಾಡುತ್ತಿರುವುದು ನೀವು ಕೇಳುವ ಪೈ ಕಾರ್ಯಕಾರಣ ನಿಯಮಕ್ಕೆ ಒಳಪಟ್ಟಿರುವುದು. ನೀವು ಮಾಯತೀತರಾಗುವವರೆಗೆ ಸ್ವಾತಂತ್ರ್ಯವಿಲ್ಲ. ಮಾಯಾತೀತರಾಗುವುದೇ ನಿಜವಾದ ಆತ್ಮಸ್ವಾತಂತ್ರ್ಯ. ಮನುಷ್ಯರು ಎಷ್ಟೇ ಕುಶಾಗ್ರಬುದ್ದಿಯವರಾಗಲಿ, ಬುದ್ದಿ ಮಂತರಾಗಿರಲಿ, ಅವರು ಇಲ್ಲಿರುವುದಾವುದೂ ಸ್ವತಂತ್ರವಾಗಿರಲಾರದು ಎಂಬ ತರ್ಕಬದ್ದ ಸಿದ್ದಾಂತವನ್ನು ಒಪ್ಪಿಕೊಂಡರೂ, ತಾವು ಸ್ವತಂತ್ರರು ಎಂದು ಆಲೋಚಿಸುವಂತೆ ಅವರನ್ನು ಯಾವುದೋ ಬಲಾತ್ಕರಿಸುವುದು. ಹೀಗೆ ಆಲೋಚಿಸದೆ ವಿಧಿಯಿಲ್ಲ. ನಾವು ಸ್ವತಂತ್ರರು ಎಂದು ಯೋಚಿಸಿದಲ್ಲದೆ ಯಾವ ಕೆಲಸವೂ ಸಾಗುವಂತೆ ಇಲ್ಲ. ನಾವು ಹೇಳುವ ಸ್ವಾತಂತ್ರ್ಯ ಎಂಬುದು ಮೋಡಗಳ ಮೂಲಕ ಕಾಣುವ ನೀಲಾಕಾಶದ ಕ್ಷಣಿಕ ನೋಟ ಮಾತ್ರ. ಆ ನಿಜವಾದ ಸ್ವಾತಂತ್ರ್ಯ ಎಂಬ ನೀಲಿಯಾಕಾಶ ಅವುಗಳ ಹಿಂದೆ ಇದೆ. ನಿಜವಾದ ಸ್ವಾತಂತ್ರ್ಯ, ಈ ಭ್ರಾಂತಿಯ ಮಧ್ಯದಲ್ಲಿ, ಈ ಕಲ್ಪನೆಯ ಮಧ್ಯದಲ್ಲಿ, ಈ ನಿಷ್ಟ್ರಯೋಜಕ ಪ್ರಪಂಚದಲ್ಲಿ, ದೇಹೇಂದ್ರಿಯ ಮನಸ್ಸುಗಳಲ್ಲಿ ಇರಲಾರದು. ಆದಿ ಅಂತ್ಯಗಳಿಲ್ಲದ, ನಿಗ್ರಹಿಸದ, ನಿಗ್ರಹಕ್ಕೆ ಬಾರದ, ಸರಿಹೊಂದಿಕೊಳ್ಳಲಾರದ, ಚೂರುಚೂರಾದ,</p>
		<p>ಸಾಮರಸ್ಯವಿಲ್ಲದ ಕನಸುಗಳನ್ನೆ ಜಗತ್ತು ಎನ್ನುವುದು. ನಿಮ್ಮನ್ನು ಕನಸಿನಲ್ಲಿ ಇಪ್ಪತ್ತು ತಲೆಯ ರಾಕ್ಷಸನೊಬ್ಬನು ಅಟ್ಟಿಸಿಕೊಂಡು ಬರುವಾಗ ಅದು ನಿಜವಲ್ಲ ಎಂದು ಯೋಚಿಸುವುದಿಲ್ಲ; ನೀವು ಅವನಿಂದ ಓಡಿ ಹೋಗುವಿರಿ. ಅದೆಲ್ಲ ನಿಜ ಎಂದು ಭಾವಿಸುವಿರಿ. ಇದರಂತೆಯೇ ನಿಯಮ. ನೀವು ನಿಯಮವೆಂದು ಕರೆಯುವುದೆಲ್ಲ ಬರೀ ಅಕಸ್ಮಾತ್ತಾದುದು, ಅದಕ್ಕೆ ಅರ್ಥವಿಲ್ಲ. ಕನಸಿನಲ್ಲಿ ನೀವು ಇದನ್ನು ನಿಯಮ ಎಂದು ಕರೆಯುತ್ತೀರಿ. ಮಾಯೆಯೊಳಗೆ, ದೇಶ-ಕಾಲ-ನಿಮಿತ್ತಗಳು ಇರುವ ಪರಿಯಂತರ ಸ್ವಾತಂತ್ರ್ಯವಿಲ್ಲ. ಎಲ್ಲಾ ಬಗೆಯ ಉಪಾಸನೆಗಳೂ ಈ ಮಾಯಾಪ್ರಪಂಚದಲ್ಲಿವೆ. ದೇವರ ಭಾವನೆ, ಪ್ರಾಣಿಗಳ ಭಾವನೆ, ಮನುಷ್ಯನ ಭಾವನೆ, ಇವೆಲ್ಲ ಈ ಮಾಯಾವರಣದೊಳಗೆ ಇವೆ. ಆದಕಾರಣ ಇವುಗಳೆಲ್ಲ ಬರಿಯ ಭ್ರಾಂತಿ, ಬರಿಯ ಕನಸು. ಆದರೆ ಈಗಿನ ಕಾಲದಲ್ಲಿ ವಾದಮಾಡುವ ಕೆಲವು ಅಸಾಧಾರಣ ವ್ಯಕ್ತಿಗಳಂತೆ ನಾವು ಇರಕೂಡದು. ಅವರು ದೇವರ ಭಾವನೆಯನ್ನು ಬರಿಯ ಭಾಂತಿ ಎನ್ನುವರು; ಆದರೆ ಜಗತ್ತು ಅವರಿಗೆ ಸತ್ಯ. ಎರಡೂ ಒಂದೇ ತರ್ಕದಿಂದ ಉಳಿಯುವುವು, ಇಲ್ಲ ಅಳಿಯುವುವು. ದೇವರನ್ನು ಅಲ್ಲಗಳೆಯುವಂತೆ ಯಾರು ಜಗತ್ತನ್ನೂ ಅಲ್ಲಗಳೆಯುವನೊ ಅವನಿಗೆ ಮಾತ್ರ ನಾಸ್ತಿಕನಾಗಲು ಅಧಿಕಾರವಿದೆ. ಇಬ್ಬರಿಗೂ ಒಂದೇ ವಾದವಿದೆ. ದೇವರಿಂದ ಕ್ಷುದ್ರ ಕೀಟದವರೆಗೆ, ಒಂದು ಹುಲ್ಲಿನ ಎಸಳಿನಿಂದ ಸೃಷ್ಟಿಕರ್ತನವರೆಗೆ ಎಲ್ಲಾ ಕಡೆಗಳಲ್ಲಿಯೂ ಈ ಭಾ೦ತಿ ಇದೆ. ಇವೆಲ್ಲ ಒಂದೇ ತರ್ಕದಿಂದ ಉಳಿಯುವುವು, ಇಲ್ಲವೆ ಅಳಿಯುವುವು. ಭಗವಂತನ ಭಾವನೆ ತಪ್ಪು ಎಂದು ಭಾವಿಸುವವನು, ತನ್ನ ದೇಹವನ್ನು ಮತ್ತು ಮನಸ್ಸನ್ನು ಕೂಡ ಅದೇ ದೃಷ್ಟಿಯಿಂದ ನೋಡಬೇಕು. ದೇವರು ಮಾಯವಾದಾಗ ಅವನ ದೇಹ ಮತ್ತು ಮನಸೂ ಕೂಡ ಮಾಯವಾಗುವುವು. ಇವೆರಡೂ ಮಾಯವಾದಾಗ ಯಾವುದು ನಿಜವಾಗಿ ಸತ್ಯವೊ ಅದು ಎಂದೆಂದಿಗೂ ಉಳಿಯುವುದು. ಅದನ್ನು ಕಣ್ಣು ನೋಡಲಾರದು, ಮಾತು ವ್ಯಕ್ತಪಡಿಸಲಾರದು. ಮನಸ್ಸು ಕಲ್ಪಿಸಿಕೊಳ್ಳಲಾರದು; ನಾವು ಅದನ್ನು ನೋಡಲಾರವು ಅಥವಾ ಅರಿಯಲಾರೆವು.'' ಮಾತು, ಆಲೋಚನೆ, ಜ್ಞಾನ, ಬುದ್ದಿ ಇವೆಲ್ಲವೂ ಮಾಯೆಯಲ್ಲಿವೆ, ಬಂಧನದಲ್ಲಿವೆ ಎಂದು ಗೊತ್ತಾಗುವುದು. ಇದರಾಚೆಯೇ ಸತ್ಯವಿರುವುದು. ಅದನ್ನು ಮನಸ್ಸಾಗಲಿ, ಆಲೋಚನೆಯಾಗಲಿ, ಮಾತಾಗಲಿ ಮುಟ್ಟಲಾರದು.</p>
		<p>ಇಲ್ಲಿಯವರೆಗೆ ಯುಕ್ತಿಯ ದೃಷ್ಟಿಯಿಂದ ಸರಿಯಾಯಿತು. ಅನಂತರ ಅನುಷ್ಠಾನ ಬರುವುದು. ಅನುಷ್ಠಾನವೇ ನಿಜವಾದ ಕಷ್ಟವಾಗಿರುವುದು. ಈ ಏಕತೆಯನ್ನು ಅರಿಯಬೇಕಾದರೆ ಏನಾದರೂ ಅಭ್ಯಾಸ ಆವಶ್ಯಕವೇ ? ನಿಸ್ಸಂದೇಹವಾಗಿಯೂ ಆವಶ್ಯಕ. ನೀವು ಇನ್ನು ಮೇಲೆ ಬ್ರಹ್ಮನಾಗುವುದಲ್ಲ; ನೀವು ಆಗಲೇ ಅದಾಗಿರುವಿರಿ. ನೀವು ಇನ್ನು ಮೇಲೆ ದೇವರಾಗುವುದಲ್ಲ, ಪೂರ್ಣಾತ್ಮರಾಗುವುದಲ್ಲ; ನೀವಾಗಲೇ ಪೂರ್ಣಾತ್ಮರಾಗಿರುವಿರಿ. ನೀವು ಆಗಿಲ್ಲ ಎಂದು ಭಾವಿಸಿದರೆ ಅದು ಬರಿಯ ಭಾಂತಿ. ನೀವು ಇಂತಹ ಪುರುಷರು ಅಂತಹ ಸ್ತ್ರೀಯರೆಂದು ಸಾರುವ ಭಾಂತಿಯನ್ನು ಮತ್ತೊಂದು ಭ್ರಾಂತಿಯಿಂದ ಓಡಿಸಬೇಕಾಗಿದೆ. ಅದೇ ಅಭ್ಯಾಸ. ಬೆಂಕಿ ಬೆಂಕಿಯನ್ನು</p>
		<p>ಶಮನಮಾಡುವುದು. ಒಂದು ಭಾಂತಿಯಿಂದ ಪಾರಾಗಬೇಕಾದರೆ ಮತ್ತೊಂದು ಭಾಂತಿಯನ್ನು ಉಪಯೋಗಿಸಬೇಕು. ಒಂದು ಮೋಡ ಮತ್ತೊಂದನ್ನು ಆಚೆಗೆ ತಳ್ಳುವುದು. ಅನಂತರ ಎರಡೂ ಹೋಗುವುವು. ಹಾಗಾದರೆ ಈ ಅಭ್ಯಾಸಗಳು ಯಾವುವು? ನಾವು ಮುಂದೆ ಮುಕ್ತರಾಗುವುದಲ್ಲ, ನಾವು ಈಗಲೇ ಮುಕ್ತರು ಎನ್ನುವುದನ್ನು ಗಮನದಲ್ಲಿಡಬೇಕು. ನಾವು ಬಂದಿಗಳು ಎಂದು ಭಾವಿಸುವ ಭಾವನೆಗಳೆಲ್ಲ ಭ್ರಾಂತಿ. ನಾವು ಸುಖಿಗಳು ದುಃಖಿಗಳು ಎಂದು ಆಲೋಚಿಸುವುದೆಲ್ಲ ಅದ್ಭುತ ಭಾಂತಿ. ಮತ್ತೊಂದು ಭಾಂತಿ ಬರುವುದು. ಅದೇ ನಾವು ಕೆಲಸ ಮಾಡಬೇಕು, ಪೂಜೆ ಮಾಡಬೇಕು, ಮುಕ್ತರಾಗಲು ಹೋರಾಡಬೇಕು ಎನ್ನುವುದು. ಇವು ಮೊದಲಿನ ಭ್ರಾಂತಿಯನ್ನು ಓಡಿಸಿ ಕೊನೆಗೆ ಎರಡೂ ಲಯವಾಗುವುವು.</p>
		<p>ಹಿಂದೂಗಳು ಮತ್ತು ಮಹಮ್ಮದೀಯರಿಬ್ಬರೂ ನರಿಯನ್ನು ಬಹಳ ಅಪವಿತ್ರ ಎಂದು ಭಾವಿಸುತ್ತಾರೆ. ನರಿಯೇನಾದರೂ ಅವರ ಅಡಿಗೆಯನ್ನು ಸ್ವಲ್ಪ ಮುಟ್ಟಿದರೂ ಅದನ್ನೆಲ್ಲ ಆಚೆಗೆ ಎಸೆಯಬೇಕು, ಯಾರೂ ಅದನ್ನು ಊಟಮಾಡುವುದಿಲ್ಲ. ಒಬ್ಬ ಮಹಮ್ಮದೀಯನ ಮನೆಗೆ ನರಿಯೊಂದು ನುಗ್ಗಿ ಮೇಜಿನ ಮೇಲೆ ಇಟ್ಟಿದ್ದ ಆಹಾರವನ್ನು ಸ್ವಲ್ಪ ತಿಂದು ಓಡಿಹೋಯಿತು. ಪಾಪ, ಆ ಮನುಷ್ಯ ಬಡವ. ತನ್ನ ಊಟಕ್ಕೆಂದು ಅಂದು ಬಹಳ ರುಚಿಕರವಾದ ಅಡಿಗೆಯನ್ನು ಮಾಡಿಕೊಂಡಿದ್ದ, ನರಿ ಅದನ್ನು ಮುಟ್ಟಿದ್ದರಿಂದ ಅದು ಎಂಜಲಾಯಿತು. ಅದನ್ನು ಅವನು ತಿನ್ನಲು ಆಗಲಿಲ್ಲ. ಅವನು ಮಹಮ್ಮದೀಯ ಪುರೋಹಿತನಾದ ಮುಲ್ಲನ ಬಳಿಗೆ ಹೋಗಿ ನೋಡಿ, ನನಗೆ ಹೀಗಾಯಿತು. ನರಿಯೊಂದು ನನ್ನ ಊಟವನ್ನು ಸ್ವಲ್ಪ ತಿಂದುಹೋಯಿತು. ಈಗೇನು ಮಾಡುವುದು? ನಾನು ಒಂದು ಹಬ್ಬದ ಅಡಿಗೆಯನ್ನು ಮಾಡಿ ಅದನ್ನು ತಿನ್ನಬೇಕೆಂದು ಕಾತರನಾಗಿದ್ದೆ. ಆಗ ನರಿಯೊಂದು ಬಂದು ಅದನ್ನೆಲ್ಲ ಹಾಳುಮಾಡಿತು'' ಎಂದ. ಮುಲ್ಲ ಒಂದು ಕ್ಷಣ ಯೋಚಿಸಿ ಏಕಮಾತ್ರ ಪರಿಹಾರವನ್ನು ಹೇಳಿದ: 'ಇದಕ್ಕೆ ಪರಿಹಾರವೆ ಒಂದು ನಾಯಿಯನ್ನು ತಂದು ಅದನ್ನು ನರಿ ತಿಂದ ತಟ್ಟೆಯಿಂದಲೆ ತಿನ್ನುವಂತೆ ಮಾಡುವುದು. ಏಕೆಂದರೆ ನರಿನಾಯಿಗಳು ಯಾವಾಗಲೂ ಜಗಳ ಕಾಯುತ್ತಿರುವುವು. ನರಿಯ ಎಂಜಲು ಮತ್ತು ನಾಯಿಯ ಎಂಜಲು ಎರಡೂ ನಿನ್ನ ಹೊಟ್ಟೆಗೆ ಹೋದರೆ ಪರಿಶುದ್ಧವಾಗುವುದು. ನಾವೆಲ್ಲ ಇದೇ ಸ್ಥಿತಿಯಲ್ಲಿರುವೆವು. ನಾವು ಅಜ್ಞರು ಎಂದು ಭಾವಿಸುವುದೇ ಒಂದು ಭಾಂತಿ, ಆಗ ನಾವು ಮತ್ತೊಂದು ಭಾಂತಿಯನ್ನು ತೆಗೆದುಕೊಳ್ಳುತ್ತೇವೆ; ಅದೇ ನಾವು ಜ್ಞಾನಿಗಳಾಗಲು ಸಾಧನೆ ಮಾಡಬೇಕು ಎನ್ನುವುದು. ಆಗ ಒಂದು ಮತ್ತೊಂದನ್ನು ಆಚೆಗೆ ಓಡಿಸುವುದು. ಒಂದು ಮುಳ್ಳಿನಿಂದ ಮತ್ತೊಂದು ಮುಳ್ಳನ್ನು ತೆಗೆದುಹಾಕಿದಂತೆ. ಅನಂತರ ಎರಡು ಮುಳ್ಳುಗಳನ್ನೂ ಬಿಸಾಡಬೇಕು. ಕೆಲವರು ಇರುವರು. ಅವರು “ತತ ಮಸಿ'' ಎಂದು ಕೇಳಿದರೆ ಸಾಕು, ತಕ್ಷಣ ಜಗತ್ತು ಮಾಯವಾಗಿ ಸತ್ಯ ಅವರಿಗೆ ಹೊಳೆಯುವುದು. ಆದರೆ ಉಳಿದವರು ಈ ಭ್ರಾಂತಿಯಿಂದ ಪಾರಾಗಲು ಬಹಳ ಹೋರಾಡಬೇಕು.</p>
		<p>ಮೊದಲನೆಯ ಪ್ರಶ್ನೆಯೇ ಯಾರು ಜ್ಞಾನಯೋಗಿಗಳಾಗಲು ಯೋಗ್ಯರು ಎಂಬುದು. ಯಾರಿಗೆ ಈ ಅರ್ಹತೆಗಳು ಇವೆಯೊ ಅವರು. ಮೊದಲನೆಯದೆ ಇಹಲೋಕದ ಮತ್ತು</p>
		<p>ಪರಲೋಕದ ಫಲಭೋಗದ ಮೇಲೆ ವಿರಕ್ತಿ. ನೀವು ಈ ಪ್ರಪಂಚದ ಸೃಷ್ಟಿಕರ್ತರಾದರೆ, ನೀವು ಇಚ್ಚಿಸುವುದೆಲ್ಲ ನಿಮಗೆ ಪ್ರಾಪ್ತವಾಗುವುದು. ಏಕೆಂದರೆ ನೀವೆ ಅದನ್ನು ಸೃಷ್ಟಿಸಿಕೊಳ್ಳುವಿರಿ. ಇದಕ್ಕೆಲ್ಲ ಸಕಾಲ ಬರಬೇಕು, ಅಷ್ಟೆ. ಕೆಲವರಿಗೆ ತಕ್ಷಣ ಅದು ಪ್ರಾಪ್ತವಾಗುವುದು. ಮತ್ತೆ ಕೆಲವರಿಗೆ ತಮ್ಮ ಹಿಂದಿನ ಸಂಸ್ಕಾರಗಳು ಆತಂಕವಾಗಿ ನಿಲ್ಲುವುವು. ಇಹಲೋಕದ ಮತ್ತು ಪರಲೋಕದ, ಭೋಗದ ಆಸೆಗಳಿಗೆ ನಾವು ಪ್ರಥಮಸ್ಥಾನವನ್ನು ಕೊಡುತ್ತೇವೆ. ಜೀವನ ಇದೆ ಎಂಬುದನ್ನು ಅಲ್ಲಗಳೆಯಿರಿ. ಏಕೆಂದರೆ, ಮರಣದ ಮತ್ತೊಂದು ಹೆಸರೇ ಜೀವನ. ನೀನೊಬ್ಬ ಬದುಕಿರುವ ಮನುಷ್ಯ ಎಂಬುದನ್ನು ಅಲ್ಲಗಳೆಯಿರಿ. ಈ ಜೀವನ ಯಾರಿಗೆ ಬೇಕು ? ಜೀವನ ಒಂದು ಭ್ರಾಂತಿ, ಮರಣ ಇದಕ್ಕೆ ವಿರೋಧವಾದ ಇನ್ನೊಂದು ಭಾಂತಿ, ಸುಖ ಈ ಭಾಂತಿಯ ಮತ್ತೊಂದು ಭಾಗ, ದುಃಖವೂ ಈ ಭ್ರಾಂತಿಯ ಒಂದು ಭಾಗ; ಹೀಗೆಯೇ ಎಲ್ಲ. ಜನನ ಮರಣಗಳಿಂದ ನಿಮಗೆ ಆಗಬೇಕಾದುದೇನು? ಇವೆಲ್ಲ ಮನಸ್ಸಿನ ಕಲ್ಪನೆಗಳು. ಇದೇ ಇಹ ಪರ ಸುಖಗಳನ್ನು ತ್ಯಜಿಸುವುದು ಎಂಬುದು.</p>
		<p>ಅನಂತರವೇ ಮನೋನಿಗ್ರಹ ಬರುವುದು: ಮನಸ್ಸನ್ನು ಶಾಂತಗೊಳಿಸಬೇಕು. ಪುನಃ ಚಿತ್ತವೃತ್ತಿಗಳೆದ್ದು ಆಸೆಯ ಅಲೆಗಳಿಂದ ತುಂಬಕೂಡದು. ಮನಸ್ಸನ್ನು ಏಕಾಗ್ರಗೊಳಿಸಬೇಕು. ಬಾಹ್ಯಕ್ಕೆ ಮತ್ತು ಆಂತರಿಕಕ್ಕೆ ಸಂಬಂಧಪಟ್ಟ ಯಾವ ಕಾರಣಗಳಿಂದಲೂ ಅದು ಪ್ರಕ್ಷುಬ್ದ ವಾಗಕೂಡದು. ಇಚ್ಛಾಶಕ್ತಿಯಿಂದ ಮನಸ್ಸನ್ನು ಸಂಪೂರ್ಣ ನಿಗ್ರಹಿಸಬೇಕು. ಜ್ಞಾನಯೋಗಿ ಯಾವ ವಿಧವಾದ ಬಾಹ್ಯ ಅಥವಾ ಮಾನಸಿಕವಾದ ಸಹಾಯವನ್ನೂ ಅಪೇಕ್ಷಿಸುವುದಿಲ್ಲ. ಯುಕ್ತಿ, ಜ್ಞಾನ ಮತ್ತು ಇಚ್ಚಾಶಕ್ತಿ ಇವನ್ನೇ ಅವನು ನಂಬಿರುವುದು. ಅನಂತರವೆ ತಿತಿಕ್ಷೆ ಬರುವುದು. ಎಲ್ಲಾ ವ್ಯಥೆಯನ್ನೂ ಗೊಣಗಾಡದೆ, ದೂರದೆ ಸಹಿಸುವುದು. ಏನಾದರೂ ವ್ಯಥೆಯಾದರೆ ಅದನ್ನು ಲೆಕ್ಕಿಸಬೇಡಿ. ವ್ಯಾಘ್ರ ಬಂದರೆ ಅಲ್ಲಿ ನಿಲ್ಲಿ. ಯಾರು ಓಡಿಹೋಗುವರು? ತಿತಿಕ್ಷೆಯನ್ನು ಅಭ್ಯಾಸಮಾಡಿ ಅದರಲ್ಲಿ ಗೆದ್ದವರಿರುವರು. ಭರತಖಂಡದ ಉರಿಬೇಸಿಗೆಯಲ್ಲಿ ಗಂಗಾನದಿ ತೀರದ ಮೇಲೆ ಮಲಗಿರುವವರು ಇರುವರು. ಚಳಿಗಾಲದ ಮಧ್ಯದಲ್ಲಿ ಇಡೀ ದಿನ ನೀರಿನ ಮೇಲೆ ತೇಲುವವರು ಇರುವರು. ಅವರು ಅದನ್ನು ಲೆಕ್ಕಿಸುವುದೇ ಇಲ್ಲ. ಹಿಮಾಲಯದ ಮಂಜಿನ ಮೇಲೆ ಕುಳಿತುಕೊಳ್ಳುವರು. ವಸ್ತ್ರವನ್ನು ಧರಿಸಬೇಕೆಂದು ಇಚ್ಚೆಯೇ ಇರುವುದಿಲ್ಲ. ಚಳಿಯೇನು? ಬಿಸಿಲೇನು? ಇವು ಬಂದು ಹೋಗಲಿ, ಇವುಗಳಿಂದ ನನಗೇನು? ನಾನು ದೇಹವಲ್ಲ. ಪಾಶ್ಚಾತ್ಯ ದೇಶಗಳಲ್ಲಿ ಇವನ್ನು ನಂಬುವುದಕ್ಕೆ ಸಾಧ್ಯವಿಲ್ಲ. ಆದರೆ ಇವು ಸಾಧ್ಯ ಎಂಬುದನ್ನು ಅರಿತಿರುವುದು ಮೇಲು. ಹೇಗೆ ನಿಮ್ಮ ಜನರು ಗುಂಡಿನ ಬಾಯಿಗೆ ಎದೆಯೊಡ್ಡುವರೊ, ಸಮರಾಂಗಣಕ್ಕೆ ಧುಮುಕುವರೊ ಅದರಂತೆ ನಮ್ಮವರು ತಮ್ಮ ಧರ್ಮವನ್ನು ಮತ್ತು ತತ್ವವನ್ನು ಆಲೋಚಿಸಲು ಅದರಂತೆ ನಡೆಯಲು ಧೈರ್ಯವನ್ನು ತೋರುವರು. ಅವರು ತಮ್ಮ ಪ್ರಾಣವನ್ನು ಇದಕ್ಕೆ ಅರ್ಪಿಸುವರು. 'ನಾನೇ ಅಖಂಡ ಸಚ್ಚಿದಾನಂದ, ಸೋsಹಂ. ಪಾಶ್ಚಾತ್ಯರ ಆದರ್ಶ ಹೇಗೆ ನಿತ್ಯ ಜೀವನದಲ್ಲಿ ಭೋಗಸಾಮಗ್ರಿಗಳನ್ನು ಇಟ್ಟುಕೊಂಡಿರುವುದೊ ಹಾಗೆಯೆ</p>
		<p>ನಮ್ಮವರು ಶ್ರೇಷ್ಠ ಆಧ್ಯಾತ್ಮಿಕ ತತ್ತ್ವಗಳನ್ನು ನಿತ್ಯಜೀವನದಲ್ಲಿ ಇಟ್ಟುಕೊಂಡಿರುವರು. ಧರ್ಮ ಎಂದರೆ ಕೇವಲ ಬಾಯಿಮಾತಲ್ಲ. ಈ ಜೀವನದಲ್ಲಿ ಅದರ ಪ್ರತಿಯೊಂದು ಅಂಶವನ್ನು ಅನುಷ್ಠಾನಕ್ಕೆ ತರಬಹುದು ಎಂಬುದನ್ನು ತೋರುವರು, ಇದೇ ತಿತಿಕ್ಷೆ - ಎಲ್ಲವನ್ನೂ ಸಹಿಸುವುದು, ಏನನ್ನೂ ದೂರದೆ ಇರುವುದು. ನಾನು ಆತ್ಮ. ಈ ವಿಶ್ವದಿಂದ ನನಗೇನು ಆಗಬೇಕಾಗಿದೆ? ಸುಖದುಃಖಗಳಾಗಲಿ, ಧರ್ಮ ಅಧರ್ಮಗಳಾಗಲಿ, ಶೀತೋಷ್ಣಗಳಾಗಲಿ ಇವುಗಳಿಂದ ನನಗೇನೂ ಇಲ್ಲ' ಎನ್ನುವವರನ್ನು ನಾನು ನೋಡಿರುವೆನು. ಇದೇ ತಿತಿಕ್ಷೆ, ದೇಹದ ಭೋಗವನ್ನು ಅರಸಿಕೊಂಡು ಹೋಗುವುದಲ್ಲ. ಧರ್ಮ ಎಂದರೇನು? ನನಗೆ ಅದು ಕೊಡು ಇದು ಕೊಡು ಎಂದು ಪ್ರಾರ್ಥಿಸುವುದೇ? ಇದೆಲ್ಲ ಮೂಢ ಧಾರ್ಮಿಕ ಭಾವನೆ. ಯಾರು ಇದನ್ನು ನಂಬುವರೋ ಅವರಿಗೆ ನಿಜವಾದ ಆತ್ಮ, ದೇವರು ಎಂದರೆ ಏನೆಂಬುದು ಗೊತ್ತಿಲ್ಲ. ನನ್ನ ಗುರುಗಳು ಹೇಳುತ್ತಿದ್ದರು. ರಣಹದ್ದು ಆಕಾಶದಲ್ಲಿ ಒಂದು ಸಣ್ಣ ಚುಕ್ಕೆಯಂತೆ ಕಾಣುವವರೆಗೆ ಮೇಲೆ ಮೇಲೆ ಹಾರಿಹೋಗುವುದು. ಆದರೆ ಅದರ ದೃಷ್ಟಿಯೆಲ ಭೂಮಿಯ ಮೇಲೆ ಇರುವ ಕೊಳೆತು ನಾರುವ ಹೆಣದ ಕಡೆಗೆ, ನಿಮ್ಮ ಧಾರ್ಮಿಕ ಭಾವನೆಗಳ ಪರಿಣಾಮ ಏನಾಯಿತು ? ರಸ್ತೆ ಗುಡಿಸುವುದು, ಹೆಚ್ಚು ಊಟ-ಬಟ್ಟೆ-ಬರೆ ಇವನ್ನು ಪಡೆಯುವುದೆ? ಯಾರು ಊಟ-ಬಟ್ಟೆಗಳನ್ನು ಲೆಕ್ಕಿಸುವರು? ಪ್ರತಿಕ್ಷಣ ಕೋಟ್ಯಂತರ ಜನರು ಬಂದು ಹೋಗುತ್ತಿರುವರು. ಇದನ್ನು ಯಾರು ಗಣನೆಗೆ ತರುವರು? ಈ ಕ್ಷುದ್ರ ಪ್ರಪಂಚದ ಕ್ಷಣಿಕ ಸುಖಗಳನ್ನು ಯಾರು ಲೆಕ್ಕಿಸುವರು? ಧೈರ್ಯವಿದ್ದರೆ ಇದನ್ನು ಮಾರಿ ಹೋಗಿ, ನಿಯಮವನ್ನು ದಾಟಿ. ಪ್ರಪಂಚವೆಲ್ಲ ಮಾಯವಾಗಲಿ, ನೀವೊಬ್ಬರೆ ನಿಲ್ಲಿ. 'ನಾನೇ ಅಖಂಡ ಸಚ್ಚಿದಾನಂದ ಸೋsಹಂ, ಸೋsಹಂ.”</p>
	</section>
	<section class="level1 unnumbered" epub:type="chapter" role="doc-chapter" id="id-025">
		<h1 class="level1-title" epub:type="title">ಆತ್ಮ: ಅದರ ಸ್ವರೂಪ ಮತ್ತು ಗುರಿ<sup><a epub:type="noteref" href="999-aside.xhtml#id-001-53">*</a></sup></h1>
		<p>ಅತಿ ಪುರಾತನವಾದ ಭಾವನೆಯೆ, ಮಾನವನು ಕಾಲವಾದರೆ ಅವನು ಶೂನ್ಯವಾಗಿ ಹೋಗುವುದಿಲ್ಲ ಎಂಬುದು. ಅವನು ಕಾಲವಾದ ಮೇಲೂ ಅವನ ಯಾವುದೋ ಒಂದು ಭಾಗ ಜೀವಿಸಿರುವುದು, ಬಹಳ ಕಾಲ ಜೀವಿಸುತ್ತ ಹೋಗುವುದು. ಅತಿ ಪ್ರಾಚೀನವಾದ ಈಜಿಪ್ಟ್, ಬ್ಯಾಬಿಲೋನಿಯ, ಹಿಂದೂ ಈ ಮೂರು ದೇಶಗಳವರು ಈ ವಿಷಯದಲ್ಲಿ ಹೇಳಿರುವ ಭಾವನೆಗಳನ್ನು ಹೋಲಿಸುವುದು ಒಳ್ಳೆಯದು. ಅನಂತರ ಇತರರ ಭಾವನೆ ಗಳನ್ನು ಸ್ವೀಕರಿಸುವುದು ಒಳ್ಳೆಯದು. ಈಜಿಪ್ಟಿನ ಮತ್ತು ಬ್ಯಾಬಿಲೋನಿಯಾದ ಜನರಲ್ಲಿ ಒಂದು ವಿಧವಾದ ಜೀವದ ಭಾವನೆ ಇರುವುದು - ಅದೇ ಒಂದು ಪ್ರತಿರೂಪದ ಭಾವನೆ. ಈ ದೇಹದಲ್ಲಿ ಕೆಲಸ ಮಾಡುವ ಮತ್ತೊಂದು ದೇಹ ಇದೆ ಎನ್ನುವರು. ಹೊರಗಿನ ದೇಹವು ಸತ್ತಾಗ ಅದರ ಪ್ರತಿರೂಪವು ಹೊರಬಂದು ಒಂದು ನಿರ್ದಿಷ್ಟ ಕಾಲದವರೆಗೆ ಬದುಕುತ್ತದೆ. ಆದರೆ ಆ ಎರಡನೆಯ ದೇಹ ಜೀವಿಸಬೇಕಾದರೆ ಮೊದಲನೆಯ ದೇಹವನ್ನು ಸುರಕ್ಷಿತವಾಗಿಡಬೇಕು. ಈ ದೇಹದ ಯಾವ ಭಾಗಕ್ಕೆ ಊನವಾದರೂ ಪ್ರತಿರೂಪಕ್ಕೂ ಅದೇ ಊನವಾಗುವುದು. ಆದಕಾರಣವೆ ಪುರಾತನ ಈಜಿಪ್ಟಿನವರು ಗತಿಸಿಹೋದವರ ದೇಹವನ್ನು ರಕ್ಷಿಸಲು, ಅದನ್ನು ಬಹಳ ಕಾಲದವರೆಗೆ ಇಡಲು ಪಿರಮಿಡ್‌ಗಳನ್ನು ಕಟ್ಟುತ್ತಿದ್ದರು ಮತ್ತು ಹೆಣವನ್ನು ಹಿಂದಿನ ಆಕಾರದಲ್ಲಿ ಇಡುವುದಕ್ಕೆ ತಕ್ಕ ಕ್ರಮಗಳನ್ನು ತೆಗೆದುಕೊಳ್ಳುತ್ತಿದ್ದರು. ಬ್ಯಾಬಿಲೋನ್ ಮತ್ತು ಪುರಾತನ ಈಜಿಪ್ಟಿನವರ ಪ್ರಕಾರ ಪ್ರತಿರೂಪಕ್ಕೆ ಶಾಶ್ವತ ಅಸ್ತಿತ್ವವಿಲ್ಲ. ಹೆಚ್ಚು ಎಂದರೆ ಮೊದಲನೆಯ ದೇಹವನ್ನು ಸರಿಯಾಗಿ ಇಟ್ಟಿರುವವರೆಗೆ ಮಾತ್ರ ಅದು ಇರುತ್ತಿತ್ತು.</p>
		<p>ಮತ್ತೊಂದು ವಿಚಿತ್ರವೆ, ಈ ಪ್ರತಿರೂಪಕ್ಕೆ ಜನರು ಅಂಜುತ್ತಿದ್ದರು. ಅದು ಯಾವಾಗಲೂ ಅಸುಖ, ದುಃಖದಿಂದ ನರಳುತ್ತಿತ್ತು. ಅತಿ ದಾರುಣ ಯಾತನೆಯಲ್ಲಿ ಅದು ಇರುತ್ತಿತ್ತು. ಅದು ಬದುಕಿರುವವರ ಬಳಿಗೆ ಪುನಃ ಪುನಃ ಬಂದು ಈಗ ತನಗೆ ಸಿಕ್ಕದಿರುವ ಆಹಾರ ಪಾನೀಯಗಳನ್ನು ಮತ್ತು ಇತರ ಭೋಗವಸ್ತುಗಳನ್ನು ಕೇಳುತ್ತಿತ್ತು. ಈಗ ತಾನು ಕುಡಿಯಲಾಗದ ನೈಲ್ ನದಿಯ ಹೊಸ ನೀರನ್ನು ಕುಡಿಯಬಯಸುವುದು. ಬದುಕಿರುವಾಗ ಏನು ಆಹಾರವನ್ನು ತಿನ್ನುತ್ತಿತ್ತೋ, ಅದೇ ಮತ್ತೆ ಬೇಕೆನ್ನುವುದು. ಯಾವಾಗ ಅದಕ್ಕೆ ಅದು ಸಿಕ್ಕಲಿಲ್ಲವೋ ಆಗ ಬದುಕಿರುವವರನ್ನು ಸಾವಿಗೆ ಅಥವಾ ಯಾವುದಾದರೂ ಸಂಕಟಕ್ಕೆ ಗುರಿ ಮಾಡುವೆನೆಂದು ಹೆದರಿಸುತ್ತಿತ್ತು. - ಆರ್ಯರ ಭಾವನೆಗೆ ಬಂದೊಡನೆಯೆ ಅಲ್ಲಿ ಎಷ್ಟೋ ವ್ಯತ್ಯಾಸ ಕಾಣುವುದು. ಅಲ್ಲಿಯೂ ಒಂದು ಪ್ರತಿರೂಪದ ಭಾವನೆ ಇರುವುದು. ಆದರೆ ಎರಡನೆಯದು ಒಂದು ಆಧ್ಯಾತ್ಮಿಕ ತನುವಾಗಿರುವುದು. ಅದರಲ್ಲಿ ಒಂದು ದೊಡ್ಡ ವ್ಯತ್ಯಾಸವೆ ಈ ಆಧ್ಯಾತ್ಮಿಕ ತನುವಿಗೂ, ಅದನ್ನು ಜೀವ ಅಥವಾ ಮತ್ತಾವ ಹೆಸರಿನಿಂದ ಬೇಕಾದರೂ ಕರೆಯ ಬಹುದು, ಕಾಲವಾದ ಸ್ಫೂಲದೇಹಕ್ಕೂ ಯಾವ ವಿಧವಾದ ಸಂಬಂಧವೂ ಇಲ್ಲ. ಅದರ ಬದಲು ಆಧ್ಯಾತ್ಮಿಕ ತನು ದೇಹದಿಂದ ಪಾರಾಯಿತು ಎನ್ನುವರು. ಆದಕಾರಣವೇ</p>
		<p>ಕಾಲವಾದವರನ್ನು ಸುಟ್ಟುಬಿಡುವ ಒಂದು ವಿಚಿತ್ರ ಅಭ್ಯಾಸ ಆರ್ಯರಲ್ಲಿ ಇರುವುದು. ಆರ್ಯರು ಜೀವಿ ತ್ಯಜಿಸಿಹೋದ ದೇಹವನ್ನು ಒಪ್ಪಮಾಡುವರು. ಆದರೆ ಈಜಿಪ್ಟಿನವರಾದರೋ ಅದನ್ನು ಹೂಳುವುದು, ಹೆಣದ ಸ್ಥಿತಿಯಲ್ಲೇ ಇಟ್ಟಿರುವುದು ಮತ್ತು ಅದಕ್ಕೆ ಒಂದು ದೊಡ್ಡ ಪಿರಮಿಡ್ಡನ್ನು ಕಟ್ಟುವುದು ಇವನ್ನೆಲ್ಲ ಮಾಡುವರು. ನಾಗರಿಕತೆಯಲ್ಲಿ ಸ್ವಲ್ಪ ಮುಂದುವರಿದ ಜನಾಂಗದಲ್ಲಿ ಅವರು ಗತಿಸಿದವರನ್ನು ಹೇಗೆ ವಿಲೇವಾರಿ ಮಾಡುವರು ಎಂಬುದರಲ್ಲಿ ಅವರ ಜೀವದ ಭಾವನೆ ಸ್ವಲ್ಪ ಮಟ್ಟಿಗೆ ವ್ಯಕ್ತವಾಗುವುದು. ಎಲ್ಲಿ ಬಿಟ್ಟುಹೋದ ಜೀವಕ್ಕೂ ಅದರ ಹಿಂದಿನ ದೇಹಕ್ಕೂ ಒಂದು ಸಂಬಂಧವಿದೆ ಎಂಬ ಭಾವನೆ ಇದೆಯೋ ಅಲ್ಲೆಲ್ಲ ದೇಹವನ್ನು ಸುರಕ್ಷಿತವಾಗಿಡುವ ಪ್ರಯತ್ನ ಮಾಡುವರು. ಅಲ್ಲೆಲ್ಲ ಹೆಣವನ್ನು ಯಾವುದಾದರೊಂದು ಬಗೆಯಲ್ಲಿ ಹೂಳುವರು. ಆದರೆ ಎಲ್ಲಿ ಜೀವ ದೇಹಕ್ಕಿಂತ ಸಂಪೂರ್ಣ ಬೇರೆ, ದೇಹಕ್ಕೆ ತೊಂದರೆಯಾದರೂ ಜೀವಕ್ಕೆ ತೊಂದರೆಯಾಗುವುದಿಲ್ಲ ಎಂಬ ಭಾವವಿದೆಯೋ ಅಲ್ಲೆಲ್ಲ ಹೆಣವನ್ನು ಸುಡುವರು. ಪುರಾತನ ಆರ್ಯಜನಾಂಗದಲ್ಲೆಲ್ಲ ಹೆಣ ಸುಡುವುದನ್ನು ನೋಡುವೆವು. ಆದರೆ ಪಾರ್ಸಿಯವರು ಮಾತ್ರ ಮೃತ್ಯು ಶಿಖರದಲ್ಲಿ ಅದನ್ನು (ಹದ್ದುಗಳಿಗೆ) ಇಡುತ್ತಿದ್ದರು. ಆದರೆ ಆ ಶಿಖರದ ಹೆಸರೆ (ದಖಮ) ಸುಡುವ ಸ್ಥಳ ಎಂದು. ಅಂದರೆ ಹಿಂದಿನ ಕಾಲದಲ್ಲಿ ಅವರಲ್ಲಿ ಕೂಡ ಹೆಣವನ್ನು ಸುಡುವ ಅಭ್ಯಾಸವಿತ್ತು. ಮತ್ತೊಂದು ವಿಶೇಷವೆ ಆರ್ಯರಲ್ಲಿ ಪ್ರತಿರೂಪದ ವಿಷಯದಲ್ಲಿ ಯಾವ ಅಂಜಿಕೆಯ ಭಾವನೆಯೂ ಇರಲಿಲ್ಲ. ಅವು ಊಟ ಉಪಚಾರಗಳಿಗಾಗಿ ಬರುತ್ತಿರಲಿಲ್ಲ. ಅವು ಸಿಕ್ಕದೆ ಇದ್ದರೆ ಕೋಪಗೊಳ್ಳುತ್ತಿರಲಿಲ್ಲ, ಬದುಕಿರುವವರನ್ನು ನಾಶಮಾಡಲು ಯತ್ನಿಸುತ್ತಿರಲಿಲ್ಲ. ಅದರ ಬದಲು ಅವರು ದೇಹದಿಂದ ಮುಕ್ತರಾದುದಕ್ಕೆ ಸಂತೋಷ ಪಡುತ್ತಿದ್ದರು. ಚಿತಾಗ್ನಿಯು ದೇಹವು ಮೂಲವಸ್ತುಗಳಿಗೆ ಹಿಂತಿರುಗುವುದರ ಸಂಕೇತ. ಆ ಅಗ್ನಿಯನ್ನು ಕುರಿತು, ಪ್ರಾಣತೊರೆದ ಜೀವಿಯನ್ನು ಮೃದುವಾಗಿ ಪಿತೃಗಳು ಇರುವ ಲೋಕಕ್ಕೆ ಕರೆದೊಯ್ಯ, ಎಲ್ಲಿ ದುಃಖವಿಲ್ಲವೋ, ಎಲ್ಲಿ ಎಂದೆಂದಿಗೂ ಸಂತೋಷವಿರುವುದೋ ಅಲ್ಲಿಗೆ ಒಯ್ಕೆ ಎನ್ನುವರು.</p>
		<p>ಈ ಎರಡು ಭಾವನೆಗಳಲ್ಲಿ ಒಂದು ದುಃಖಸೂಚಕವಾಗಿದೆ, ಮತ್ತೊಂದು ಸುಖಸೂಚಕವಾಗಿದೆ. ಸುಖಭಾವನೆ ದುಃಖಭಾವನೆಯ ಅನಂತರ ಬಂದಿತು ಎನ್ನಬಹುದು. ಆರ್ಯರಲ್ಲಿಯೂ ಪುರಾತನಕಾಲದಲ್ಲಿ ಈಜಿಪ್ಟಿನವರಿಗಿದ್ದ ಭಾವನೆಗಳೇ ಬಹುಶಃ ಇದ್ದಿರಬಹುದು. ಇವರ ಅತಿ ಪುರಾತನ ಬರಹಗಳನ್ನು ಓದಿದರೆ ನಮಗೆ ಇದು ಹಾಗೆಯೇ ಇದ್ದಿರಬೇಕೆಂದು ತೋರುವುದು. ಆದರೆ ಆರ್ಯರ ಪ್ರಕಾರ ಪ್ರತಿರೂಪವು ಅತ್ಯಂತ ಕಾಂತಿಯುತವಾದುದು. ಮನುಷ್ಯನು ಕಾಲವಾದರೆ ಅವನ ಜೀವವು ಪಿತೃಲೋಕಕ್ಕೆ ಹೋಗಿ ಅಲ್ಲಿ ಆನಂದವನ್ನು ಅನುಭವಿಸುವುದು. ಪಿತೃಗಳು ಬಹಳ ದಯೆಯಿಂದ ಅದನ್ನು ಬರಮಾಡಿಕೊಳ್ಳುವರು. ಭರತಖಂಡದಲ್ಲಿ ಜೀವದ ವಿಷಯವಾಗಿ ಬರುವ ಪುರಾತನ ಭಾವನೆ ಇದು. ಬರಬರುತ್ತ ಇದು ಉತ್ತಮವಾಗುತ್ತ ಬರುವುದು. ಯಾವುದನ್ನು ಮುಂಚೆ ಜೀವ ಎಂದಿದ್ದರೆ ಅದು ಜೀವವಲ್ಲ ಎಂಬುದನ್ನು ಅನಂತರ ಕಂಡುಹಿಡಿದರು. ಈ ಕಾಂತಿಯ ದೇಹ, ಸೂಕ್ಷ ದೇಹ, ಎಷ್ಟೇ ಸೂಕ್ಷ್ಮವಾಗಿದ್ದರೂ, ಎಷ್ಟೆಂದರೂ ಒಂದು</p>
		<p>ದೇಹವಾಗಿದೆ. ಎಲ್ಲಾ ದೇಹಗಳೂ ಸ್ಫೂಲ ಅಥವಾ ಸೂಕ್ಷ್ಮ ವಸ್ತುಗಳ ಸಂಯೋಗದಿಂದ ಆಗಿರಬೇಕು. ಯಾವುದಕ್ಕೆ ಒಂದು ಆಕಾರವಿದೆಯೊ ಅದೊಂದು ಮಿತಿಗೆ ಒಳಪಡಬೇಕು, ಅದು ನಿತ್ಯವಾಗಲಾರದು. ಪ್ರತಿಯೊಂದು ಆಕಾರವೂ ಬದಲಾಗಬೇಕು. ಯಾವುದು ಬದಲಾಗುವುದೊ ಅದು ಹೇಗೆ ನಿತ್ಯವಾಗಬಲ್ಲುದು? ಈ ಜೋತಿರ್ಮಯ ದೇಹದ ಹಿಂದೆ ಮನುಷ್ಯನ ಜೀವವನ್ನು ಕಂಡುಹಿಡಿದರು. ಅದನ್ನೇ ಆತ್ಮ ಎಂದರು. ಆನಂತರ ಈ ಆತ್ಮನ ಭಾವನೆ ಪ್ರಾರಂಭವಾಯಿತು. ಅದೂ ಎಷ್ಟೋ ಸಲ ಬದಲಾಗಬೇಕಾಯಿತು. ಕೆಲವರು ಅದನ್ನು ಅನಂತವಾದುದು ಎಂದರು. ಅದು ದೇಹದ ಯಾವುದೋ ಒಂದು ಭಾಗದಲ್ಲಿದ್ದು, ಮಾನವನು ಕಾಲವಾದ ಮೇಲೆ ಸೂಕ್ಷ್ಮ ದೇಹವನ್ನು ತೆಗೆದುಕೊಂಡು ಹೋಗುವುದು ಎಂದು ಭಾವಿಸಿದರು. ಕೆಲವರು ಆತ್ಮವೆಂಬುದು ಒಂದು ಕಣ ಎಂಬುದನ್ನು ನಿರಾಕರಿಸಿದರು. ಹೇಗೆ ಸೂಕ್ಷ್ಮದೇಹವೇ ಆತ್ಮನಲ್ಲ ಎಂದು ನಿರಾಕರಿಸಿದರೊ, ಅದೇ ವಾದದ ಆಧಾರದಿಂದ ಇದನ್ನೂ ನಿರಾಕರಿಸಿದರು.</p>
		<p>ಇಂತಹ ಹಲವು ಅಭಿಪ್ರಾಯಗಳ ನಡುವೆ ಸಾಂಖ್ಯ ತತ್ಯ ಹೊರ ಹೊಮ್ಮಿತು. ಅಲ್ಲಿ ತಕ್ಷಣವೇ ಭಾರಿ ವ್ಯತ್ಯಾಸಗಳನ್ನು ಕಾಣುತ್ತೇವೆ. ಮನುಷ್ಯನಿಗೆ ಒಂದು ಸ್ಫೂಲದೇಹವಿದೆ ಎನ್ನುವರು. ಅದರ ಹಿಂದೆ ಒಂದು ಸೂಕ್ಷ್ಮ ಶರೀರವಿದೆ. ಅದು ಮನಸ್ಸಿನ ಒಂದು ಯಂತ್ರದಂತೆ ಇದೆ. ಅದರ ಹಿಂದೆ ಆತ್ಮನಿರುವನು. ಅವನೇ ಸಾಕ್ಷಿ. ಅವನು ಮನಸ್ಸನ್ನು ನೋಡುತ್ತಿರುವನು. ಅವನು ಸರ್ವವ್ಯಾಪಿ. ಅವನೇ ನಿಮ್ಮ ನಮ್ಮ ಎಲ್ಲರ ಆತ್ಮ ಕೂಡ. ಅವನು ಏಕಕಾಲದಲ್ಲಿ ಎಲ್ಲೆಡೆಯೂ ಇರುವನು. ಅವನು ನಿರಾಕಾರನಾದರೆ ಒಂದು ದೇಶದಲ್ಲಿ ಹೇಗೆ ಇರಬಲ್ಲನು? ದೇಶದಲ್ಲಿ ಇರುವುದಕ್ಕೆಲ್ಲ ಆಕಾರವಿರುವುದು. ನಿರಾಕಾರ ಮಾತ್ರ ಸರ್ವವ್ಯಾಪಿಯಾಗಬಲ್ಲುದು. ಆದಕಾರಣ ಪ್ರತಿಯೊಂದು ಆತ್ಮವೂ ಎಲ್ಲಾ ಕಡೆಗಳಲ್ಲಿಯೂ ಇರುವುದು. ಅವರು ಪ್ರತಿಪಾದಿಸುವ ಎರಡನೆಯ ಸಿದ್ದಾಂತ ಮತ್ತೂ ವಿಸ್ಮಯಕಾರಿಯಾಗಿರುವುದು. ಹಿಂದಿನ ಕಾಲದಲ್ಲಿ ಮಾನವರೆಲ್ಲ, ಅವರಲ್ಲಿ ಬಹುಪಾಲು ಜನರಾದರೂ ಪ್ರಗತಿಪರರು ಎಂಬುದನ್ನು ಕಂಡರು. ಪಾವಿತ್ರ್ಯ, ಶಕ್ತಿ, ಜ್ಞಾನ, ಇವುಗಳಲ್ಲಿ ಅವರು ಬೆಳೆಯುತ್ತ ಹೋಗುವುದನ್ನು ಕಂಡರು. ಮಾನವನಲ್ಲಿ ವ್ಯಕ್ತವಾಗುವ ಈ ಪಾವಿತ್ರ್ಯ ಶಕ್ತಿ, ಜ್ಞಾನ, -ಇವೆಲ್ಲ ಎಲ್ಲಿಂದ ಬಂದುವು? ಇಲ್ಲೊಂದು ಮಗುವಿದೆ. ಅದಕ್ಕೆ ಯಾವ ಜ್ಞಾನವೂ ಇಲ್ಲ. ಈ ಮಗು ಬೆಳೆದು ದೃಢಕಾಯವಾಗಿ ಬಲಾಢವಾಗಿ ಬುದ್ದಿವಂತವಾಗುತ್ತದೆ. ಈ ಮಗು ಇಷ್ಟೊಂದು ಜ್ಞಾನವನ್ನು ಮತ್ತು ಶಕ್ತಿಯನ್ನು ಎಲ್ಲಿಂದ ಸಂಗ್ರಹಿಸಿತು? ಇದಕ್ಕೆ ಉತ್ತರವೇ ಇವೆಲ್ಲ ಆಗಲೇ ಆತ್ಮನಲ್ಲಿದ್ದವು ಎಂಬುದು. ಈ ಮಗುವಿನಲ್ಲಿ ಹುಟ್ಟಿದಂದಿನಿಂದಲೇ ಶಕ್ತಿ ಜ್ಞಾನಗಳಿದ್ದವು. ಶಕ್ತಿ, ಪಾವಿತ್ರ್ಯ, ಬಲಗಳೆಲ್ಲ ಆಗಲೇ ಆತ್ಮನಲ್ಲಿದ್ದವು. ಆದರೆ ಅವು ಸುಪ್ತಾವಸ್ಥೆಯಲ್ಲಿದ್ದವು. ಈಗ ಅವು ವ್ಯಕ್ತವಾಗಿವೆ. ಈ ಸುಪ್ತ ಮತ್ತು ವ್ಯಕ್ತಿ ಎಂದರೆ ಅರ್ಥವೇನು? ಸಾಂಖ್ಯರು ಹೇಳುವಂತೆ ಪ್ರತಿಯೊಂದು ಆತ್ಮವೂ ಪರಿಪೂರ್ಣವಾದುದು, ಪರಿಶುದ್ಧವಾದುದು. ಅದು ಸರ್ವಶಕ್ತಿಮಾನ್, ಸರ್ವಜ್ಞ. ಆದರೆ ಅದು ತನಗೆ ದೊರೆತ ಮನಸ್ಸಿಗೆ ತಕ್ಕಂತೆ ಅಭಿವ್ಯಕ್ತವಾಗುವುದು. ಮನಸ್ಸು ಆತ್ಮವನ್ನು ಪ್ರತಿಬಿಂಬಿಸುವ ಕನ್ನಡಿಯಂತಿದೆ ಎಂದು</p>
		<p>ಹೇಳಬಹುದು. ನನ್ನ ಮನಸ್ಸು ನನ್ನ ಆತ್ಮದ ಶಕ್ತಿಗಳನ್ನು ಸ್ವಲ್ಪ ಮಟ್ಟಿಗೆ ಪ್ರತಿಫಲಿಸುತ್ತದೆ. ಹಾಗೆಯೇ ನಿಮ್ಮ ಮತ್ತು ಇತರರ ಮನಸ್ಸುಗಳು ಕೂಡ. ಯಾವ ಕನ್ನಡಿಯು ಶುದ್ದವಾಗಿದೆಯೋ ಅದು ಆತ್ಮವನ್ನು ಚೆನ್ನಾಗಿ ಪ್ರತಿಬಿಂಬಿಸುತ್ತದೆ. ಆದ್ದರಿಂದ ಅಭಿವ್ಯಕ್ತಿಯು ಮನಸ್ಸಿನ ಸ್ಥಿತಿಯನ್ನು ಅವಲಂಬಿಸಿರುತ್ತದೆ. ಆದರೆ ಆತ್ಮ ಸ್ವಭಾವತಃ ಪರಿಶುದ್ಧ ಮತ್ತು ಪರಿಪೂರ್ಣವಾದುದು. - ಇದು ಹೀಗಿರಲು ಸಾಧ್ಯವಿಲ್ಲ ಎಂದು ಭಾವಿಸಿದ ಮತ್ತೊಂದು ಸಿದ್ಧಾಂತ ಇತ್ತು. ಆತ್ಮವು ಸ್ವಭಾವತಃ ಪರಿಪೂರ್ಣ ಮತ್ತು ಪರಿಶುದ್ಧವಾದರೂ ಅದು ಕೆಲವು ವೇಳೆ ಸಂಕುಚಿತವಾಗುವುದು, ಮತ್ತೆ ಕೆಲವು ವೇಳೆ ವಿಕಾಸವಾಗುವುದು ಎಂದು ಆ ಸಿದ್ದಾಂತದವರು ಹೇಳಿದರು. ಕೆಲವು ಆಲೋಚನೆಗಳು ಮತ್ತು ಕೆಲವು ಕೆಲಸಗಳು ಆತ್ಮದ ಸ್ವರೂಪವನ್ನು ಸಂಕೋಚಗೊಳಿಸುವುವು. ಇತರ ಕೆಲವು ಕರ್ಮಗಳು ಮತ್ತು ಆಲೋಚನೆಗಳು ಆತ್ಮದ ಸ್ವರೂಪವನ್ನು ಪ್ರಕಟಗೊಳಿಸುತ್ತವೆ. ಇದನ್ನು ಅವರು ವಿವರಿಸುವರು. ಯಾವುವು ಆತ್ಮದ ಶಕ್ತಿಯನ್ನು ಮತ್ತು ಪಾವಿತ್ರ್ಯವನ್ನು ಸಂಕೋಚಗೊಳ್ಳುವಂತೆ ಮಾಡುವುವೋ ಅವೆಲ್ಲ ಪಾಪಕರ್ಮಗಳು ಮತ್ತು ಪಾಪಚಿಂತನೆಗಳು; ಯಾವ ಕಾರ್ಯಗಳು ಮತ್ತು ಆಲೋಚನೆಗಳು ಆತ್ಮನ ಸ್ವರೂಪವನ್ನು ವಿಕಾಸಗೊಳಿಸುವುವೊ, ಅದರ ಶಕ್ತಿ ಹೊರಗೆ ಬರುವಂತೆ ಮಾಡುವುವೊ, ಅವೆಲ್ಲ ಒಳ್ಳೆಯವು, ಪುಣ್ಯ ಕರ್ಮಗಳು. ಈ ಎರಡು ಸಿದ್ಧಾಂತಗಳಿಗೆ ವ್ಯತ್ಯಾಸ ಇರುವುದು ಬಹಳ ಕಡಮೆ - ಅದು ಸಂಕೋಚ-ವಿಕಾಸಗಳಿಗೆ ಕೊಡುವ ಅರ್ಥದ ಮೇಲಿದೆ. ಹೆಚ್ಚು ಕಡಮೆಯಾಗುವುದು ಕೇವಲ ಆತ್ಮನ ಯಂತ್ರವಾದ ಮನಸ್ಸು ಮಾತ್ರ ಎಂಬ ವಿವರಣೆ ಉತ್ತಮವಾದುದು. ಸಂಕೋಚ-ವಿಕಾಸಗಳು ಆತ್ಮನಿಗೆ ಸೇರಿದುವು ಎಂದು ನಂಬುವವರನ್ನು, ಆತ್ಮನ ಸಂಕೋಚ-ವಿಕಾಸ ಎಂದರೆ ಅರ್ಥವೇನು ಎಂಬುದನ್ನು ಕೇಳಬೇಕು. ಆತ್ಮವು ಚೈತನ್ಯ ಸ್ವರೂಪವಾದುದು. ಭೌತಿಕವಾದುದಕ್ಕೆ, ಸ್ಕೂಲವಾದ ದೇಹಕ್ಕಾಗಲಿ ಅಥವಾ ಸೂರ್ಕ್ಷವಾದ ಮನಸ್ಸಿಗೆ ಆಗಲಿ ಸಂಕೋಚ-ವಿಕಾಸಗಳನ್ನು ಹೇಳಬಹುದು. ಆದರೆ ಇವುಗಳಾಚೆ ಇರುವ ಕಾಲದೇಶಗಳಿಂದ ಬಾಧಿತವಲ್ಲದ ಭೌತಿಕವಲ್ಲದ ವಸ್ತುವಿನ ವಿಷಯದಲ್ಲಿ ಸಂಕೋಚ-ವಿಕಾಸ ಎಂಬುದಕ್ಕೆ ಅರ್ಥವೇನು? ಆದಕಾರಣ ಆತ್ಮ ಸದಾ ಪೂರ್ಣ ಪರಿಶುದ್ದ. ಆದರೆ ಕೆಲವು ಮನಸ್ಸುಗಳಲ್ಲಿ ಇದು ಹೆಚ್ಚು ವ್ಯಕ್ತವಾಗುವುದು, ಮತ್ತೆ ಕೆಲವುದರಲ್ಲಿ ಇದು ಕಡಮೆ ವ್ಯಕ್ತವಾಗುವುದು ಎಂಬುದು ಉತ್ತಮ ವಿವರಣೆಯಂತೆ ತೋರುವುದು. ಮನಸ್ಸು ಬೆಳೆದಂತೆ, ಅದರ ಸ್ವಭಾವ ವಿಕಾಸವಾದಂತೆ ಹೆಚ್ಚು ಸ್ಪಷ್ಟವಾದ ಆತ್ಮನ ಪ್ರತಿಬಿಂಬಗಳನ್ನು ಕೊಡುವುದು. ಇದು ಹೀಗೆ ವೃದ್ಧಿಯಾಗಿ ಮನಸ್ಸು ಸಂಪೂರ್ಣ ಪರಿಶುದ್ಧವಾದ ಮೇಲೆ ಆತ್ಮನ ಸ್ವಭಾವವನ್ನು ಪೂರ್ಣವಾಗಿ ಪ್ರತಿಬಿಂಬಿಸಬಲ್ಲದು. ಆಗ ಆತ್ಮ ಮುಕ್ತವಾಗುವುದು. ಯ ಇದೇ ಆತ್ಮನ ಸ್ವರೂಪ, ಅದರ ಗುರಿಯೇನು? ಭರತಖಂಡದಲ್ಲಿರುವ ವಿಭಿನ್ನ ಪಂಗಡದವರಲ್ಲೆಲ್ಲಾ ಗುರಿ ಒಂದೇ ಆಗಿ ಕಾಣುವುದು. ಅವರಲ್ಲೆಲ್ಲ: ಜಮ್ಮತವಿದೆ.</p>
		<p>ಅದೇ ಮುಕ್ತಿ ಮಾನವ ಅನಂತ. ಈಗ ಸಾಂತ ಸ್ಥಿತಿಯಲ್ಲಿರುವುದು ಅವನ ಸ್ವಭಾವವಲ್ಲ. ಈ ಆತಂಕಗಳ ಮೂಲಕ ಅವನು ತನ್ನ ಸ್ವಭಾವವಾದ, ಆಜನ್ಮಸಿದ್ಧ ಹಕ್ಕಾದ, ಅನಂತತೆಯ ಕಡೆಗೆ, ಅಸೀಮದ ಕಡೆಗೆ ಮುಂದೆ ಮುಂದೆ ಹೋಗಲು ಹೋರಾಡುತಿರುವನು. ನಮ್ಮ ಸುತ್ತಲೂ ಕಾಣುವ ಹಲವು ಬಗೆಯ ಸಂಯೋಜನೆಗಳು ಮತ್ತು ಅಭಿವ್ಯಕ್ತಿಗಳೇ ಗುರಿಯಲ್ಲ. ಅವು ಕೇವಲ ತಾತ್ಕಾಲಿಕ ಮಾತ್ರ. ಪೃಥ್ವಿ, ಸೂರ್ಯ, ಚಂದ್ರ, ತಾರೆಗಳಂತೆ, ಒಳ್ಳೆಯದು ಕೆಟ್ಟದರಂತೆ, ಪಾಪ ಪುಣ್ಯಗಳಂತೆ, ಅಳು ನಗುಗಳಂತೆ, ಸುಖ ದುಃಖಗಳಂತೆ ತೋರಿಕೊಳ್ಳುವ ಸಂಯೋಜನೆಗಳೆಲ್ಲ ನಾವು ಅನುಭವಗಳನ್ನು ಪಡೆಯುವುದಕ್ಕಾಗಿ, ಅನುಭವದ ಮೂಲಕ ಆತ್ಮ ತನ್ನ ಉಪಾಧಿಗಳನ್ನು ಒಗೆದು ತನ್ನ ಸ್ವಭಾವವನ್ನು ಪ್ರಕಾಶಗೊಳಿಸುವುದು. ಅದು ಅನಂತರ ಬಾಹ್ಯ ಮತ್ತು ಆಂತರಿಕವಾದ ಯಾವ ನಿಯಮಕ್ಕೂ ಬಂಧಿಯಲ್ಲ. ಅದು ಎಲ್ಲಾ ನಿಯಮಗಳನ್ನೂ, ಮಿತಿಯನ್ನೂ ಸ್ವಭಾವವನ್ನೂ ಮಾರಿಹೋಗುವುದು. ಪ್ರಕೃತಿ ಆತ್ಮನ ಅಧೀನಕ್ಕೆ ಬರುವುದು. ಈಗ ಭಾವಿಸುವಂತೆ ಪ್ರಕೃತಿಯ ಅಧೀನದಲ್ಲಿ ಆತ್ಮನಿಲ್ಲ. ಆತ್ಮನ ಏಕಮಾತ್ರ ಗುರಿಯೇ ಇದು. ಮುಕ್ತಿಯೆಂಬ ತನ್ನ ಗುರಿಯನ್ನು ಸೇರುವುದಕ್ಕಾಗಿ, ಅದು ಹಲವು ಸ್ಥಿತಿಗಳ ಮೂಲಕ, ಹಲವು ಅನುಭವಗಳ ಮೂಲಕ, ಬರುತ್ತಿರುವುದನ್ನು ಜನ್ಮ ಎನ್ನುವರು. ಆತ್ಮ ಕೆಳಗಿನ ದೇಹವನ್ನು ತೆಗೆದುಕೊಂಡು ಅದರ ಮೂಲಕ ತಾನು ವ್ಯಕ್ತವಾಗಲು ಯತ್ನಿಸುವುದು. ಅದು ಸಾಲದೆಂದು ಆಚೆಗೆ ಎಸೆದು ಬೇರೊಂದು ಉತ್ತಮ ಜನ್ಮವನ್ನು ಧರಿಸುವುದು, ಅದರ ಮೂಲಕ ವ್ಯಕ್ತವಾಗಲು ಯತ್ನಿಸುವುದು. ಅದೂ ಸಾಲದೆಂದು ಅದನ್ನು ತ್ಯಜಿಸಿ ಬೇರೊಂದು ಜನ್ಮವನ್ನು ಧರಿಸುವುದು. ಹಾಗೆ ತನ್ನ ಶ್ರೇಷ್ಠವಾದುದನ್ನು ವ್ಯಕ್ತಗೊಳಿಸುವುದಕ್ಕೆ ಯೋಗ್ಯವಾದ ದೇಹ ಸಿಕ್ಕುವವರೆಗೆ ಯತ್ನಿಸುತ್ತ ಹೋಗಿ ಕೊನೆಗೆ ಮುಕ್ತವಾಗುವುದು. - ಆತ್ಮವು ಅನಂತವಾಗಿ ಸರ್ವವ್ಯಾಪಿಯಾಗಿದ್ದರೆ, ಅದೊಂದು ಅಧ್ಯಾತ್ಮ ವಸ್ತುವಾಗಿದ್ದರೆ, ದೇಹ ಧರಿಸುವುದು, ಒಂದಾದಮೇಲೊಂದು ದೇಹವನ್ನು ಪಡೆಯುವುದು ಎಂಬುದರ ಅರ್ಥವೇನು? ಆತ್ಮ ಬರುವುದೂ ಇಲ್ಲ, ಹೋಗುವುದೂ ಇಲ್ಲ, ಅದು ಹುಟ್ಟುವುದೂ ಇಲ್ಲ, ಸಾಯುವುದೂ ಇಲ್ಲ. ಸರ್ವವ್ಯಾಪಿಯಾಗಿರುವುದು ಹೇಗೆ ಹುಟ್ಟಬಲ್ಲುದು? ಆತ್ಮ ಒಂದು ದೇಹದಲ್ಲಿ ಇರುವುದು ಎಂಬುದಕ್ಕೆ ಅರ್ಥವಿಲ್ಲ. ಯಾವ ಮಿತಿಯೂ ಇಲ್ಲದುದು ಒಂದು ಮಿತವಾದ ದೇಹದಲ್ಲಿದೆ ಎಂದು ಹೇಗೆ ಹೇಳುವುದು? ಅದು ಒಬ್ಬ ಪುಸ್ತಕವೊಂದನ್ನು ಕೈಯಲ್ಲಿ ಹಿಡಿದುಕೊಂಡು ಒಂದಾದಮೇಲೆ ಒಂದು ಪುಟವನ್ನು ಓದಿ ತಿರುವಿ ಹಾಕಿದಂತೆ, ಹಾಳೆಗಳು ಮಾತ್ರ ಬದಲಾಗುತ್ತಿವೆ. ಓದುವವನು ಇದ್ದ ಕಡೆಯೇ ಇರುವನು. ಇದರಂತೆಯೇ ಆತ್ಮ. ಇಡಿಯ ಪ್ರಕೃತಿಯೇ ಓದುತ್ತಿರುವ ಗ್ರಂಥ. ಪ್ರತಿಯೊಂದು ಜನ್ಮವೂ ಅಂತಹ ಗ್ರಂಥದಲ್ಲಿ ಒಂದು ಪುಟದಂತೆ. ಅದನ್ನು ಓದಿ ಆದ ಮೇಲೆ ಹಾಳೆಯನ್ನು ಮಗುಚಿ ಬೇರೊಂದಕ್ಕೆ ಬರುವುದು. ಇದರಂತೆಯೇ ಪುಸ್ತಕವನ್ನೆಲ್ಲ ಪೂರೈಸಿ ಅನುಭವವನ್ನು ಗಳಿಸಿ ಮುಕ್ತರಾಗುವವರೆಗೆ ಆಗುತ್ತಿರುವುದು. ಆದರೆ ಆತ್ಮನೇ ಎಂದಿಗೂ ಚಲಿಸಲಿಲ್ಲ, ಬರಲೂ ಇಲ್ಲ, ಹೋಗಲೂ ಇಲ್ಲ, ಅದು ಕೇವಲ ಪ್ರಕೃತಿಯ ಅನುಭವವನ್ನು ಸಂಗ್ರಹಿಸುತ್ತಿತ್ತು ಅಷ್ಟೆ. ಆದರೆ</p>
		<p>ನಾವು ಚಲಿಸುತ್ತಿರುವಂತೆ ಕಾಣುವುದು. ಭೂಮಿ ಸುತ್ತುತ್ತಿದೆ. ಆದರೆ ಸೂರ್ಯನೇ ಚಲಿಸುತ್ತಿರುವಂತೆ ಕಾಣುತ್ತಿದೆ. ಅದರಂತೆಯೇ ನಮ್ಮ ಹುಟ್ಟು ಸಾವು, ಜನನ ಮರಣಗಳೆಂಬ ಭ್ರಮೆ ಕೂಡ. ಆತ್ಮ ಎಲ್ಲಿಗೆ ಹೋಗಬೇಕು ? ಅದಕ್ಕೆ ಹೋಗುವುದಕ್ಕೆ ಸ್ಥಳವಿಲ್ಲ. ಅದು ಆಗಲೆ ಇಲ್ಲದೆ ಇರುವ ಸ್ಥಳವೆಲ್ಲಿ?</p>
		<p>ಪ್ರಕೃತಿಯ ವಿಕಸನ, ಆತ್ಮನ ಆವಿರ್ಭಾವ ಎಂಬ ಸಿದ್ದಾಂತ ಹೀಗೆ ಬರುವುದು. ವಿಕಸನ, ಉತ್ತಮೋತ್ತಮ ದೇಹಗಳನ್ನು ಪಡೆಯುವುದು ಇವೆಲ್ಲ ಆತ್ಮನಲ್ಲಿ ಇಲ್ಲ. ಆತ್ಮ ಏನಾಗಿರುವುದೋ ಅದು ಆಗಲೇ ಆಗಿರುವುದು. ಈ ಬದಲಾವಣೆ ಪ್ರಕೃತಿಯಲ್ಲಿ ಮಾತ್ರ. ಪ್ರಕೃತಿ ಉತ್ತಮೋತ್ತಮ ದೇಹಗಳ ಮೂಲಕ ವಿಕಾಸವಾಗುತ್ತಿರುವಾಗ ಆತ್ಮನ ಮಹಿಮೆ ಹೆಚ್ಚು ಹೆಚ್ಚಾಗಿ ವ್ಯಕ್ತವಾಗುತ್ತ ಬರುತ್ತದೆ. ಎದುರಿಗೆ ತೆರೆ ಇದೆ. ಅದರ ಹಿಂದೆ ಒಂದು ಅದ್ಭುತವಾದ ದೃಶ್ಯವಿದೆ ಎಂದು ಭಾವಿಸಿ, ಆ ತೆರೆಯಲ್ಲಿ ಸಣ್ಣದೊಂದು ರಂಧ್ರವಿದೆ. ಅದರ ಮೂಲಕ ನಾವು ಹಿಂದೆ ಇರುವ ದೃಶ್ಯವನ್ನು ನೋಡುತ್ತೇವೆ. ಆ ರಂಧ್ರ ದೊಡ್ಡದಾಯಿತು ಎನ್ನಿ, ಆಗ ದೃಶ್ಯ ಹೆಚ್ಚು ಹೆಚ್ಚು ಕಾಣುತ್ತಾ ಬರುವುದು. ತೆರೆಯೆಲ್ಲ ಮಾಯವಾದ ಮೇಲೆ ದೃಶ್ಯಕ್ಕೂ ನಿಮಗೂ ಮಧ್ಯದಲ್ಲಿ ಏನೂ ಇರುವುದಿಲ್ಲ. ಈ ತೆರೆಯೆ ಮನುಷ್ಯನ ಮನಸ್ಸು. ಇದರ ಹಿಂದೆಯೇ ಆತ್ಮನ ಗಾಂಭೀರ್ಯ, ಪಾವಿತ್ರ್ಯ, ಶಕ್ತಿಗಳೆಲ್ಲ ಇವೆ. ಮನಸ್ಸು ತಿಳಿಯಾದಂತೆ, ಪರಿಶುದ್ಧವಾದಂತೆ ಆತ್ಮನ ಮಹಿಮೆ ಹೆಚ್ಚು ಹೆಚ್ಚು ವ್ಯಕ್ತವಾಗುತ್ತಾ ಹೋಗುವುದು. ಆತ್ಮವಲ್ಲ ಬದಲಾಗುವುದು. ಬದಲಾವಣೆ ತೆರೆಯಲ್ಲಿದೆ. ಆತ್ಮ ಅವಿಕಾರಿ, ಅಮೃತ, ಪವಿತ್ರ, ನಿತ್ಯ ಧನ್ಯವಾದುದು.</p>
		<p>ಕೊನೆಗೆ ಸಿದ್ದಾಂತ ಹೀಗೆ ಆಗುವುದು. ಶ್ರೇಷ್ಠತಮ ವ್ಯಕ್ತಿಯಿಂದ ಅತಿ ನೀಚನವರೆಗೆ, ಮಾನವೋತ್ತಮನಿಂದ ಹಿಡಿದು ನಮ್ಮ ಕಾಲಕೆಳಗೆ ತೆವಳುತ್ತಿರುವ ಕೀಟದವರೆಗೆ ಎಲ್ಲರಲ್ಲಿಯೂ ಆತ್ಮ ಪವಿತ್ರವಾಗಿ ಪರಿಶುದ್ಧವಾಗಿದೆ, ಅನಂತವಾಗಿದೆ, ನಿತ್ಯಮುಕ್ತವಾಗಿದೆ. ಕೀಟ ಆತ್ಮದ ಎಲ್ಲೋ ಒಂದು ಅತ್ಯಲ್ಪ ಅಂಶವನ್ನು ಮಾತ್ರ ವ್ಯಕ್ತಗೊಳಿಸುತ್ತಿದೆ, ಅತಿ ಶ್ರೇಷ್ಠ ಮಾನವನಲ್ಲಿ ಅದು ಬಹುಮಟ್ಟಿಗೆ ವ್ಯಕ್ತವಾಗುತ್ತಿದೆ. ವ್ಯತ್ಯಾಸವಿರುವುದು ಅಭಿವ್ಯಕ್ತಿಯ ತರತಮದಲ್ಲಿ ಮಾತ್ರವೆ ಹೊರತು ವಸ್ತುವಿನ ಸಾರದಲ್ಲಿ ಅಲ್ಲ. ಎಲ್ಲರಲ್ಲಿಯೂ ಒಂದೇ ಪರಿಶುದ್ಧವಾದ ಪರಿಪೂರ್ಣವಾದ ಆತ್ಮ ಇದೆ. - ಸ್ವರ್ಗ ಮುಂತಾದ ಲೋಕಗಳು ಕೂಡ ಇವೆ. ಆದರೆ ಇವೆಲ್ಲ ಗೌಣ. ಸ್ವರ್ಗದ ಭಾವನೆಯನ್ನು ಅತಿ ಅಲ್ಪ ಎಂದು ಭಾವಿಸುವರು. ಭೋಗೇಚ್ಛೆಯಿಂದ ಇದು ಉದಯಿಸುವುದು. ಪ್ರಪಂಚವೆಲ್ಲ ನಮ್ಮ ಈಗಿನ ಅನುಭವ ಅಷ್ಟೆ ಎಂದು ನಾವು ಮಿತಿಗೊಳಿಸಲು ಯತ್ನಿಸುವೆವು. ಮಕ್ಕಳು, ಪ್ರಪಂಚದಲ್ಲೆಲ್ಲಾ ಬರಿಯ ಮಕ್ಕಳೇ ಇರುವರು ಎಂದು ಭಾವಿಸುವುವು, ಹುಚ್ಚರು ಪ್ರಪಂಚವೇ ದೊಡ್ಡದೊಂದು ಹುಚ್ಚರ ಆಸ್ಪತ್ರೆ ಎಂದು ಭಾವಿಸುವರು, ಇತ್ಯಾದಿ. ಯಾರಿಗೆ ಪ್ರಪಂಚ ಕೇವಲ ಭೋಗ ಭೂಮಿಯೋ, ಯಾರಿಗೆ ಪ್ರಪಂಚವೆಂದರೆ ಕೇವಲ ಊಟ ಉಪಚಾರಗಳಲ್ಲಿ ಕಳೆಯುವುದಾಗಿದೆಯೊ, ಅವರಿಗೂ ಪ್ರಾಣಿಗಳಿಗೂ ವ್ಯತ್ಯಾಸವೇನೂ ಇಲ್ಲ. ಅಂತಹ ಜನರೇ ಸ್ವಾಭಾವಿಕವಾಗಿ ಒಂದು ಸ್ವರ್ಗ</p>
		<p>ಲೋಕವನ್ನು ಕಲ್ಪಿಸಿಕೊಳ್ಳುವರು. ಏಕೆಂದರೆ ಅವರ ಭೋಗಕ್ಕೆ ಈ ಜೀವನ ಸಾಕಾಗುವುದಿಲ್ಲ. ಅವರ ಭೋಗಾಸಕ್ತಿಗೆ ಒಂದು ಮೇರೆ ಇಲ್ಲ. ಆದಕಾರಣವೇ ಯಾವ ತಡೆಯೂ ಇಲ್ಲದೆ ಇಂದ್ರಿಯ ಸುಖವನ್ನು ಪಡೆಯಬಹುದಾದ ಒಂದು ಲೋಕವನ್ನು ಅವರು ಚಿತ್ರಿಸಿಕೊಳ್ಳುವರು. ಯಾರು ಇಂತಹ ಸ್ಥಳಕ್ಕೆ ಹೋಗಬೇಕೆಂದು ಬಯಸುವರೋ ಅವರು ಅಲ್ಲಿಗೆ ಹೋಗಲೇಬೇಕು. ಈ ಲೋಕದ ಕನಸು ಆದಮೇಲೆ ಸ್ವರ್ಗಲೋಕದ ಕನಸಿಗೆ ಹೋಗುವರು. ಅಲ್ಲಿ ಅವರಿಗೆ ಬೇಕಾದಷ್ಟು ಭೋಗ್ಯವಸ್ತುಗಳಿವೆ. ಈ ಕನಸು ಭಗ್ನವಾದರೆ ಅವರು ಮತ್ತೊಂದು ಕನಸನ್ನು ಕಲ್ಪಿಸಿಕೊಳ್ಳಬೇಕಾಗುವುದು. ಹೀಗೆ ಅವರು ಕನಸಿನಿಂದ ಕನಸಿಗೆ ಚಲಿಸುತ್ತಿರುವರು.</p>
		<p>ಅನಂತರ ಕೊನೆಯ ಸಿದ್ಧಾಂತಕ್ಕೆ ಬರುತ್ತೇವೆ. ಅದೇ ಆತ್ಮನ ಮತ್ತೊಂದು ಭಾವನೆ. ಆತ್ಮ ಸ್ವಭಾವತಃ ಪರಿಪೂರ್ಣವಾಗಿ ಪರಿಶುದ್ಧವಾಗಿದ್ದರೆ, ಪ್ರತಿಯೊಂದು ಆತ್ಮವೂ ಅನಂತವಾಗಿ ಸರ್ವವ್ಯಾಪಿಯಾಗಿದ್ದರೆ, ಇನ್ನೊಂದು ಆತ್ಮಗಳು ಹೇಗೆ ಇರುವುದಕ್ಕೆ ಸಾಧ್ಯ? ಹಲವು ಅನಂತ ವಸ್ತುಗಳು ಇರಲಾರವು. ಹಲವು ಮಾತ್ರವಲ್ಲ ಎರಡು ಕೂಡ ಇರಲಾರವು. ಎರಡು ಅನಂತ ವಸ್ತುಗಳಿದ್ದರೆ ಒಂದು ಇನ್ನೊಂದರ ಅನಂತತೆಗೆ ಭಂಗ ತರುವುದು. ಆಗ ಎರಡೂ ಸಾಂತವಾಗುವುವು. ಅನಂತ ಏಕಮಾತ್ರ ಆಗಿರಬಲ್ಲದು. ಅವರು ಧೈರ್ಯವಾಗಿ ಕೊನೆಯ ನಿರ್ಣಯಕ್ಕೆ ಬರುತ್ತಾರೆ. ಅದೇ ಆತ್ಮ ಒಂದು, ಎರಡಲ್ಲ ಎಂಬುದು.</p>
		<p>ಎರಡು ಹಕ್ಕಿಗಳು ಒಂದೇ ಮರದ ಮೇಲೆ ಕುಳಿತಿವೆ. ಒಂದು ಮೇಲಿನ ರೆಂಬೆಯಲ್ಲಿದೆ, ಮತ್ತೊಂದು ಕೆಳಗಿನ ರಂಬೆಯಲ್ಲಿದೆ. ಎರಡಕ್ಕೂ ಸುಂದರವಾದ ಗರಿಗಳಿವೆ. ಒಂದು (ಕೆಳಗಿರುವುದು) ಹಣ್ಣನ್ನು ತಿನ್ನುವುದು, ಮತ್ತೊಂದು ತನ್ನ ಮಹಿಮೆಯಲ್ಲಿ ತಾನು ಪ್ರತಿಷ್ಠಿತವಾಗಿ ಶಾಂತಿಯಿಂದ ಗಂಭೀರವಾಗಿ ಕುಳಿತಿದೆ. ಕೆಳಗಿನ ಹಕ್ಕೆ ಒಳ್ಳೆಯ ಮತ್ತು ಕೆಟ್ಟ ಹಣ್ಣುಗಳನ್ನು ತಿನ್ನುತ್ತಿದೆ. ವಿಷಯ ವಸ್ತುಗಳ ಕಡೆ ಹೋಗುತ್ತಿದೆ. ಯಾವಾಗಲಾದರೂ ಒಮ್ಮೆ ಕಹಿ ಹಣ್ಣನ್ನು ತಿಂದಾಗ ಸ್ವಲ್ಪ ಮುಂದೆ ಹೋಗಿ ಮೇಲೆ ಕಹಿ-ಸಿಹಿಯಾದ ಯಾವ ಹಣ್ಣನ್ನೂ ತಿನ್ನದೆ ಆತ್ಮತೃಪ್ತನಾಗಿ ಕುಳಿತಿರುವ ಹಕ್ಕಿಯನ್ನು ನೋಡುವುದು. ಅದು ಆತ್ಮತೃಪ್ತ. ಹೊರಗಿನದೇನನ್ನೂ ಆಶಿಸದು. ಕೆಳಗಿನ ಹಕ್ಕಿ ಮೇಲಿನ ಹಕ್ಕಿಯನ್ನು ನೋಡಿ ಅದರ ಸಮಾಪಕ್ಕೆ ಹೋಗಲು ಯತ್ನಿಸುವುದು. ಅದು ಸ್ವಲ್ಪ ಮೇಲೆ ಹೋಗುವುದು. ಆದರೆ ಹಿಂದಿನ ಸಂಸ್ಕಾರ ಬಿಟ್ಟಿಲ್ಲ. ಪುನಃ ಅದೇ ಹಣ್ಣನ್ನು ತಿನ್ನುವುದು. ಪುನಃ ಯಾವುದೋ ಒಂದು ಅತಿ ಕಹಿಯಾದ ಹಣ್ಣನ್ನು ತಿಂದಾಗ ಅತಿ ವ್ಯಥೆಯಾಗಿ ಮೇಲೆ ನೋಡುವುದು. ಅಲ್ಲಿ ಅದೇ ಶಾಂತಿಯಿಂದ ಗಂಭೀರವಾಗಿರುವ ಹಕ್ಕಿಯನ್ನು ನೋಡುವುದು. ಅದು ಸ್ವಲ್ಪ ಹತ್ತಿರ ಹೋಗುವುದು, ಆದರೆ ಪುನಃ ತನ್ನ ಸಂಸಾರದ ಆವೇಗಕ್ಕೆ ಸಿಕ್ಕಿ ಅತ್ತ ಇತ ಚಲಿಸುವುದು, ಪುನಃ ಮತೊಂದು ಕಹಿ ಹಣ ನು ತಿಂದಾಗ ಮೇಲೆ ನೋಡಿ ಮೇಲಿನ ಹಕ್ಕಿಯ ಹತ್ತಿರ ಹೋಗುವುದು. ಮೇಲಿನ ಹಕ್ಕಿಯ ಗರಿಗಳ ಕಾಂತಿ ತನ್ನ ಮೇಲೆ ಬೀಳುವುದು, ತನ್ನ ಪುಕ್ಕವೆಲ್ಲ ಮಾಯವಾಗತೊಡಗಿತು. ಅದು ಮೇಲಿನ ಹಕ್ಕಿಯ ಅತಿ ಸಮಿಾಪಕ್ಕೆ ಬಂದಾಗ ದೃಶ್ಯ ಬದಲಾಗುವುದು. ಕೆಳಗಿನ</p>
		<p>ಹಕ್ಕಿ ಇರಲೇ ಇಲ್ಲ. ಇದ್ದುದು ಮೇಲಿನ ಹಕ್ಕಿ ಮಾತ್ರ. ಯಾವುದನ್ನು ಕೆಳಗಿನ ಹಕ್ಕಿಯೆಂದು ಭಾವಿಸಿತ್ತೊ ಅದೊಂದು ಅಲ್ಪ ಪ್ರತಿಬಿಂಬ ಮಾತ್ರ. - ಆತ್ಮನ ಸ್ವಭಾವ ಇಂತಹದು. ಮಾನವನ ಜೀವವು ಭೋಗವನ್ನು ಆರಿಸಿಕೊಂಡು ಹೋಗುವುದು, ಕ್ಷಣಿಕ ವಸ್ತುಗಳನ್ನು ಅರಸಿಕೊಂಡು ಹೋಗುವುದು. ಪ್ರಾಣಿಗಳಂತೆ ಜನರು ಇಂದ್ರಿಯದಲ್ಲಿ ನೆಲಸಿರುವರು, ದೇಹದ ಕ್ಷಣಿಕ ಸುಖದಲ್ಲಿ ತೃಪ್ತರಾಗಿರುವರು. ಪೆಟ್ಟೋಂದು ಬಿದ್ದಾಗ, ತಲೆ ಸುತ್ತುವುದು, ಎಲ್ಲಾ ಮಾಯವಾದಂತೆ ಕಾಣುವುದು. ಜಗತ್ತು ತಾನು ಭಾವಿಸಿದಂತೆ ಇಲ್ಲ, ಜೀವನ ಅಷ್ಟು ಸುಖಮಯವಲ್ಲ ಎಂದು ತಿಳಿಯುವುದು. ಕತ್ತೆತ್ತಿ ಕ್ಷಣಕಾಲ ಭಗವಂತನನ್ನು ಜೀವ ನೋಡುವುದು, ಗಾಂಭೀರ್ಯದಲ್ಲಿ ಪ್ರತಿಷ್ಠಿತನಾದ ಭಗವಂತನ ಕ್ಷಣಿಕ ದರ್ಶನ ಪಡೆಯುವುದು, ದೇವರ ಹತ್ತಿರ ಬರುವುದು. ಆದರೆ ಪುನಃ ಅದನ್ನು ಹೀನ ಸಂಸ್ಕಾರಗಳು ದೂರ ಸೆಳೆಯುವುವು. ಮತ್ತೊಂದು ಪೆಟ್ಟು ಬಿದ್ದು ದೇವರೆಡೆಗೆ ಪುನಃ ಕಳುಹಿಸುವುದು. ಭಗವಂತನ ದರ್ಶನವನ್ನು ಕ್ಷಣಕಾಲ ಪಡೆದು ಅವನ ಸಮಿಾಪಕ್ಕೆ ಬರುವುದು. ಅದು ಭಗವಂತನ ಸಮಿಾಪಕ್ಕೆ ಬಂದಂತೆಲ್ಲ ಪ್ರಕೃತಿ ಮಾಯವಾಗುವುದು. ಅದು ಸಾಧ್ಯವಾದಷ್ಟೂ ದೇವರ ಸಮಾಪಕ್ಕೆ ಬಂದ ಮೇಲೆ ದೃಶ್ಯವೆಲ್ಲ ಬದಲಾಗುವುದು. ಯಾವ ಅನಂತವಾದುದನ್ನು ತನ್ನ ಹೊರಗಡೆ ಇದೆ ಎಂದು ಭಾವಿಸಿತ್ತೋ ಅದು ತಾನೆ ಆಗಿರುವುದು. ಎಲ್ಲಿ ಮಹಿಮೆಯನ್ನು ಮತ್ತು ಗಾಂಭೀರ್ಯವನ್ನು ಅದು ಹೊರಗೆ ನೋಡಿತೋ ಅದು ತನ್ನದೇ ಆಗಿರುವುದು. ಅದೇ ತನ್ನ ನೈಜಸ್ವಭಾವ ಎಂದು ಗೊತ್ತಾಗುವುದು. ಎಲ್ಲದರಲ್ಲಿಯೂ ಯಾವುದು ಸತ್ಯವಾಗಿದೆಯೋ ಅದನ್ನು ಆತ್ಮ ಎಂದು ಆಗ ಅರಿಯುವುದು. ಯಾವುದು ಪ್ರತಿಯೊಂದು ಕಣದ ಅಂತರಾಳದಲ್ಲಿ ಸರ್ವವ್ಯಾಪಿಯಾಗಿರುವುದೊ, ಎಲ್ಲ ವಸ್ತುಗಳ ಸಾರವಾಗಿದೆಯೋ, ಯಾರು ವಿಶ್ವೇಶ್ವರವೊ, ಅವನೇ ನಾನು ಎಂದು ಅರಿ, ಮುಕ್ತ ನೀನೆಂದು ಅರಿ.</p>
	</section>
	<section class="level1 unnumbered" epub:type="chapter" role="doc-chapter" id="id-026">
		<h1 class="level1-title" epub:type="title">ಧನ್ಯತೆಗೆ ದಾರಿ<sup><a epub:type="noteref" href="999-aside.xhtml#id-001-54">*</a></sup></h1>
		<p>ಈ ರಾತ್ರಿ ವೇದದಲ್ಲಿನ ಒಂದು ಕಥೆ ಹೇಳುವೆನು, ವೇದಗಳು ಹಿಂದೂಗಳ ಪವಿತ್ರಶಾಸ್ತ್ರ, ಅವು ಒಂದು ದೊಡ್ಡ ಸಾಹಿತ್ಯ ರಾಶಿ. ಅವುಗಳ ಕೊನೆಯ ಭಾಗಕ್ಕೆ ವೇದಾಂತವೆಂದು ಹೆಸರು. ಅದು ವೇದಗಳಲ್ಲಿ ಬರುವ ಸಿದ್ದಾಂತವನ್ನು ಕುರಿತು ವಿವರಿಸುವುದು, ಅದರಲ್ಲೂ ಮುಖ್ಯವಾಗಿ ನಮಗೆ ಬೇಕಾದ ತಾತ್ವಿಕ ವಿಷಯವನ್ನು ಹೇಳುವುದು. ಇದು ಬಹಳ ಪುರಾತನ ಸಂಸ್ಕೃತ ಭಾಷೆಯಲ್ಲಿದೆ. ಇದನ್ನು ಸಹಸ್ರಾರು ವರ್ಷಗಳ ಹಿಂದೆ ಬರೆದಿರುವರೆಂಬುದನ್ನು ನೀವು ಗಮನದಲ್ಲಿಡಬೇಕು. ಒಬ್ಬನು ದೊಡ್ಡದೊಂದು ಯಜ್ಞವನ್ನು ಮಾಡಬೇಕೆಂದು ಇದ್ದ. ಹಿಂದೂಧರ್ಮದಲ್ಲಿ ಯಜ್ಞಗಳು ಬಹಳ ಮುಖ್ಯ. ಹಲವು ಬಗೆಯ ಯಜ್ಞಗಳಿವೆ. ಅವರು ಯಜ್ಞವೇದಿಕೆ ಕಟ್ಟಿ ಅಗ್ನಿಗೆ ಆಹುತಿಯನ್ನು ಕೊಡುವರು. ಹಲವು ಮಂತ್ರಾದಿಗಳನ್ನು ಉಚ್ಚರಿಸುವರು. ಯಜ್ಞಾಂತ್ಯದಲ್ಲಿ ಬ್ರಾಹ್ಮಣರು ಮತ್ತು ದರಿದ್ರರಿಗೆ ದಾನಮಾಡುವರು. ಪ್ರತಿಯೊಂದು ಯಜ್ಞಕ್ಕೂ ಪ್ರತ್ಯೇಕ ದಾನ ಮಾಡಬೇಕಾಗಿದೆ. ಒಂದು ಯಜ್ಞವಿತ್ತು; ಅದರಲ್ಲಿ ಒಬ್ಬನ ಸರ್ವಸ್ವವನ್ನೂ ದಾನಮಾಡಬೇಕಾಗಿತ್ತು. ಈತ ಶ್ರೀಮಂತನಾದರೂ ಬಹಳ ಜಿಪುಣ. ಆದರೂ ದೊಡ ಒಂದು ಯಾಗವನ್ನು ಮಾಡಿದೆ ಎಂಬ ಕೀರ್ತಿಯನ್ನು ಗಳಿಸಬೇಕೆಂದಿದ್ದನು. ಈ ಯಜ್ಞವನ್ನು ಮಾಡಿದಾಗ ತನ್ನ ಸರ್ವಸ್ವವನ್ನೂ ದಾನಮಾಡುವ ಬದಲು, ಇನ್ನೇನೂ ಹಾಲು ಕೊಡಲಾರದ ಕುಂಟು ಕುರುಡು ಹಸುಗಳನ್ನು ಕೊಟ್ಟನು. ಅವನಿಗೆ ನಚಿಕೇತನೆಂಬ ಒಬ್ಬ ಬುದ್ದಿವಂತ ಮಗನಿದ್ದ. ಆ ಹುಡುಗ ತಂದೆ ಮಾಡುತ್ತಿರುವ ಕೆಲಸಕ್ಕೆ ಬಾರದ ದಾನವನ್ನು ನೋಡಿ, ಇದರಿಂದ ತಂದೆಗೆ ಬರುವ ಕೆಟ್ಟ ಫಲವನ್ನು ಆಲೋಚಿಸಿ, ಅದಕ್ಕೆ ಪ್ರಾಯಶ್ಚಿತ್ತರೂಪವಾಗಿ ತನ್ನನ್ನೆ ದಾನಮಾಡಿಕೊಳ್ಳಬೇಕೆಂದು ಸಂಕಲ್ಪಿಸಿದನು. ತನ್ನ ತಂದೆ ಬಳಿಗೆ ಹೋಗಿ ನನ್ನನ್ನು ಯಾರಿಗೆ ಕೊಡುವಿ?'' ಎಂದು ಕೇಳಿದನು. ತಂದೆ ಮಾತನಾಡಲಿಲ್ಲ. ಎರಡನೆಯ ಸಲ, ಮೂರನೆಯ ಸಲ ಅದೇ ಪ್ರಶ್ನೆಯನ್ನು ಹಾಕಿದಾಗ, ಕೋಪದಿಂದ ನಿನ್ನನ್ನು ಯಮನಿಗೆ ಕೊಡುತ್ತೇನೆ, ನಿನ್ನನ್ನು ಮೃತ್ಯುವಿಗೆ ಕೊಡುತ್ತೇನೆ'' ಎಂದನು. ಆ ಹುಡುಗ ನೇರವಾಗಿ ಯಮಲೋಕಕ್ಕೆ ಹೋದನು. ಯಮ ಮನೆಯಲ್ಲಿರಲಿಲ್ಲ. ಅವನಿಗಾಗಿ ಕಾದನು. ಮೂರು ದಿನವಾದ ಮೇಲೆ ಯಮ ಬಂದು ನೀನು ನನ್ನ ಅತಿಥಿ, ಮೂರುದಿನ ಊಟವಿಲ್ಲದೆ ಮನೆಯಲ್ಲಿದ್ದೆ. ನಿನಗೆ ನಮಸ್ಕಾರ. ನೀನು ಪಟ್ಟ ತೊಂದರೆಗಾಗಿ ನಿನಗೆ ಮೂರು ವರಗಳನ್ನು ಕೊಡುತ್ತೇನೆ” ಎಂದನು. ನಚಿಕೇತ ಮೊದಲನೆ ವರವಾಗಿ 'ತಂದೆಗೆ ನನ್ನ ಮೇಲಿನ ಕೋಪ ಶಾಂತವಾಗಲಿ'' ಎಂದು ಕೇಳಿಕೊಂಡನು. ಎರಡನೆಯದೆ ಯಾವುದೋ ಒಂದು ಯಾಗವನ್ನು ಹೇಗೆ ಮಾಡಬೇಕೆಂಬುದನ್ನು ಕೇಳಿದನು. ಮೂರನೆ ವರವೆ 'ಮನುಷ್ಯ ಕಾಲವಾದ ಮೇಲೆ ಏನಾಗುವನು? ಕೆಲವರು ಅವನಿಲ್ಲ ಎನ್ನುವರು. ಮತ್ತೆ ಕೆಲವರು ಅವನಿರುವನು ಎನ್ನುವರು. ಇದಕ್ಕೆ ಉತ್ತರವನ್ನು ದಯವಿಟ್ಟು ಹೇಳಿ, ಇದೇ ನನಗೆ ಬೇಕಾದ ಮೂರನೆ ವರ'' ಎಂದನು. ಅದಕ್ಕೆ ಮೃತ್ಯು, ಹಿಂದಿನ ಕಾಲದಲ್ಲಿ ದೇವತೆಗಳು ಈ ಸಮಸ್ಯೆಯನ್ನು ಬಗೆಹರಿಸಲು ಯತ್ನಿಸಿದರು. ಇದು ಬಹಳ ಸೂಕ್ಷ್ಮ. ಇದನ್ನು </p>
		<p>ತಿಳಿದುಕೊಳ್ಳುವುದು ಬಹಳ ಕಷ್ಟ. ಬೇರಾವುದಾದರೂ ವರವನ್ನು ಕೇಳು. ಇದನ್ನು ಕೇಳಬೇಡ. ನೂರುವರುಷ ಬೇಕಾದರೆ ಬದುಕು, ಅಶ್ವ, ಗೋವುಗಳನ್ನು ಬೇಕಾದರೆ ಕೇಳು, ರಾಜ್ಯವನ್ನು ಬೇಕಾದರೆ ಕೇಳು. ಈ ಪ್ರಶ್ನೆಗೆ ಉತ್ತರ ಕೊಡುವಂತೆ ನನ್ನನ್ನು ಬಲಾತ್ಕರಿಸಬೇಡ. ಮಾನವ ಯಾವುದನ್ನು ಇಚ್ಛಿಸುವನೋ ಅದನ್ನೆಲ್ಲಾ ಬೇಕಾದರೆ ಕೇಳು, ಅದನ್ನು ಕೊಡುವೆನು. ಆದರೆ ಈ ಸಮಸ್ಯೆಗೆ ಉತ್ತರವನ್ನು ಮಾತ್ರ ತಿಳಿಯಲೆತ್ನಿಸಬೇಡ'' ಎಂದನು. ''ಇಲ್ಲ ಸ್ವಾಮಿ, ಮನುಷ್ಯ ಐಶ್ವರ್ಯದಿಂದ ತೃಪ್ತನಾಗಲಾರ, ಐಶ್ವರ್ಯ ಬೇಕಾದರೆ ನಿಮ್ಮನ್ನು ನೋಡಿದ ಮೇಲೆ ಬಂದೇ ಬರುವುದು. ನೀವಾಳುವವರೆಗೆ ನಾವು ಜೀವಿಸಿಯೇ ಜೀವಿಸುವೆವು, ಈ ಮರ್ತ್ಯಲೋಕದಲ್ಲಿ ವಾಸಿಸುವ ಸ್ವಲ್ಪ ಬುದಿ ಯುಳ್ಳ ಯಾವ ಮಾನವ ತಾನೆ, ನಾಶವಾಗದ ಅಮೃತಾತ್ಮನ ಸಂಗವನ್ನು ಪಡೆದು, ನೃತ್ಯಗೀತಗಳ ಆನಂದ ಯಾವ ರೀತಿ ಕೊನೆಗೊಳ್ಳುವುದೆಂದು ತಿಳಿದೂ, ದೀರ್ಘಾಯುಷ್ಯವನ್ನು ಇಚ್ಚಿಸುವನು? ನನಗೆ ಮರಣಾತೀತ ಮಹಾ ರಹಸ್ಯವನ್ನು ಮಾತ್ರ ಹೇಳಬೇಕು. ನನಗೆ ಮತ್ತೇನೂ ಬೇಕಿಲ್ಲ. ಮೃತ್ಯುರಹಸ್ಯವೇ ನಚಿಕೇತನಿಗೆ ಬೇಕಾಗಿರುವುದು” ಎಂದನು. ಆಗ ಯಮನಿಗೆ ಸಂತೋಷವಾಯಿತು. ಕಳೆದ ಎರಡುಮೂರು ಉಪನ್ಯಾಸಗಳಲ್ಲಿ ಈ ಜ್ಞಾನ ಮನಸ್ಸನ್ನು ಅಣಿಮಾಡುವುದೆಂಬುದನ್ನು ಹೇಳುತ್ತಿದ್ದೆವು. ಅದಕ್ಕೆ ಮೊದಲನೆ ಸಿದ್ಧತೆಯೆ, ಮಾನವ ಸತ್ಯವನ್ನಲ್ಲದೆ ಮತ್ತೇನನ್ನೂ ಆಶಿಸಕೂಡದು. ಆ ಸತ್ಯ ಕೂಡ ಕೇವಲ ಸತ್ಯಕ್ಕಾಗಿ, ಮೃತ್ಯು ಮುಂದೆ ಇಟ್ಟ ಆಸ್ತಿ ದ್ರವ್ಯ ದೀರ್ಘಾಯಸ್ಸು ಎಲ್ಲವನ್ನೂ ಹೇಗೆ ಆ ಹುಡುಗ ತಿರಸ್ಕರಿಸಿದ ನೋಡಿ ! ಸತ್ಯಕ್ಕಾಗಿ, ಕೇವಲ ಜ್ಞಾನಕ್ಕಾಗಿ ಎಲ್ಲವನ್ನೂ ಸಮರ್ಪಿಸಲು ಸಿದ್ಧನಾಗಿದ್ದ, ಸತ್ಯ ಸಿದ್ಧಿಸುವುದು ಹೀಗೆ, ಯಮರಾಜನಿಗೆ ಸಂತೋಷವಾಯಿತು. ಹೀಗೆ ಹೇಳಿದನು: 'ಎರಡು ಮಾರ್ಗಗಳಿವೆ. ಒಂದು ಪ್ರೇಯಸ್ಸಿನ ಮಾರ್ಗ, ಮತ್ತೊಂದು ಶ್ರೇಯಸ್ಸಿನ ಮಾರ್ಗ. ಇವೆರಡೂ ಬೇರೆಬೇರೆ ರೀತಿಯಲ್ಲಿ ಜನರನ್ನು ಆಕರ್ಷಿಸುವುವು. ಶ್ರೇಯಸ್ಸಿನ ಪಥವನ್ನು ಯಾರು ಸ್ವೀಕರಿಸುವರೋ ಅವರೇ ಮಹಾತ್ಮರು. ಯಾರು ಪ್ರೇಯಸ್ಸಿನ ಮಾರ್ಗವನ್ನು ಸ್ವೀಕರಿಸುವರೋ ಅವರು ನಾಶವಾಗುವರು. ನಚಿಕೇತ, ನಾನು ನಿನ್ನನ್ನು ಮೆಚ್ಚುವೆನು. ನೀನು ಭೋಗವನ್ನು ಇಚ್ಚಿಸಲಿಲ್ಲ. ಹಲವು ರೀತಿ ನಾನು ನಿನಗೆ ಆಸೆ ತೋರಿಸಿದೆ. ಅದನ್ನೆಲ್ಲ ನೀನು ನಿಗ್ರಹಿಸಿದೆ. ಭೋಗಕ್ಕಿಂತ ಜ್ಞಾನ ಮೇಲೆಂದು ನೀನು ತಿಳಿದಿರುವೆ.”</p>
		<p>'ಅಜ್ಞಾನದಲ್ಲಿ ವಿಹರಿಸುತ್ತಾ ಯಾರು ಭೋಗಿಸುವರೊ ಅವರು ಪ್ರಾಣಿಗಳಿಗಿಂತ ಮೇಲಲ್ಲ ಎಂಬುದನ್ನು ನೀನರಿತಿರುವೆ. ಆದರೂ ಹಲವರು ಅಜ್ಞಾನಾಂಧಕಾರ ದಲ್ಲಿದ್ದರೂ ಅಹಂಕಾರದಿಂದ ತಾವು ಸಂತರೆಂದು ಭಾವಿಸುವರು. ಕುರುಡನನ್ನು ಹಿಂಬಾಲಿಸುವ ಮತ್ತೊಬ್ಬ ಕುರುಡನಂತೆ ಅವರು ವಕ್ರಗತಿಯಲ್ಲಿ ಹೋಗುವರು. ನಚಿಕೇತ ! ಯಾರು ಬಾಲರಂತೆ ಅಜ್ಞಾನಿಗಳೊ, ಪ್ರಪಂಚದ ಆಕರ್ಷಣೆಯಲ್ಲಿ ಮುಳುಗಿಹೋಗಿರುವರೊ ಅಂತಹವರ ಹೃದಯದಲ್ಲಿ ಈ ಸತ್ಯ ಎಂದಿಗೂ ಬೆಳಗುವುದಿಲ್ಲ. ಅವರು ಈ ಲೋಕವನ್ನೂ ತಿಳಿಯಲಾರರು, ಬೇರೊಂದು ಲೋಕವನ್ನೂ ತಿಳಿಯಲಾರರು. ಅವರು ಈ ಲೋಕವನ್ನು ಅಲ್ಲಗಳೆಯುವರು, ಪರಲೋಕವನ್ನೂ ಅಲ್ಲಗಳೆಯುವರು.</p>
		<p>ಪುನಃ ಪುನಃ ಅವರು ನನ್ನ ವಶವಾಗುವರು. ಅನೇಕರಿಗೆ ಇದನ್ನು ಕೇಳುವ ಅದೃಷ್ಟವೂ ಇಲ್ಲ. ಅನೇಕರು ಇದನ್ನು ಕೇಳಿದರೂ ತಿಳಿದುಕೊಳ್ಳಲಾರರು. ಏಕೆಂದರೆ ಹೇಳುವವನೂ ಕುಶಲಿಯಾಗಿರಬೇಕು. ಕೇಳುವವನೂ ಕುಶಲಿಯಾಗಿರಬೇಕು. ಹೇಳುವವನು ಆಧ್ಯಾತ್ಮಿಕ ಜೀವನದಲ್ಲಿ ಮುಂದುವರಿದ ವ್ಯಕ್ತಿ ಅಲ್ಲದೆ ಇದ್ದರೆ, ನೂರುವೇಳೆ ಅಂತಹವನ ಮಾತನ್ನು ಕೇಳಿದರೂ, ನೂರುವೇಳೆ ಅಂತಹವನಿಂದ ಕಲಿತರೂ ಜ್ಞಾನ ಲಭಿಸುವುದಿಲ್ಲ. ಕೆಲಸಕ್ಕೆ ಬಾರದ ತರ್ಕದಿಂದ ನಿನ್ನ ಮನಸ್ಸನ್ನು ಕೆಡಿಸಿಕೊಳ್ಳಬೇಡ, ನಚಿಕೇತ, ಎಲ್ಲಿ ಪರಿಶುದ್ಧ ಹೃದಯವಿದೆಯೊ ಅಲ್ಲಿ ಮಾತ್ರ ಈ ಜ್ಞಾನ ಬೆಳಗುವುದು. ಯಾರು ಗುಹ್ಯನಾಗಿರುವನೋ ಹೃದಯಾಂತರಾಳದಲ್ಲಿ ಅವಿತಿರುವನೊ ಅವನನ್ನು ಬಾಹ್ಯ ಚಕ್ಕುಗಳಿಂದ ನೋಡಲಾಗುವುದಿಲ್ಲ. ಅಂತಶ್ಚಕ್ಷುವಿನಿಂದ ನೋಡಿದವನು ಸುಖ ದುಃಖಗಳೆರಡನ್ನೂ ತ್ಯಜಿಸುವನು. ಯಾರಿಗೆ ಈ ರಹಸ್ಯ ಗೊತ್ತಿದೆಯೊ ಅವನು ಅನ್ಯ ಆಸೆಗಳನ್ನೆಲ್ಲಾ ತ್ಯಜಿಸಿ, ಈ ಅತೀಂದ್ರಿಯ ಅನುಭವವನ್ನು ಪಡೆದು ಧನ್ಯನಾಗುವನು. ನಚಿಕೇತ, ಇದೇ ಧನ್ಯತೆಗೆ ಮಾರ್ಗ. ಅವನು ಎಲ್ಲಾ ಪಾಪಪುಣ್ಯಗಳಾಚೆ ಇರುವನು, ಕರ್ತವ್ಯ, ಅಕರ್ತವ್ಯಗಳಾಚೆ ಇರುವನು. ಎಲ್ಲ ಅಸ್ತಿತ್ವಗಳಿಂದಲೂ, ಮುಂದೆ ಇರಬೇಕಾದ ಸ್ಥಿತಿಗಳಿಂದಲೂ ಮುಕ್ತನಾಗಿರುವನು. ಯಾರಿಗೆ ಇದು ಗೊತ್ತೂ ಅವನಿಗೆ ಮಾತ್ರ ಸತ್ಯ ತಿಳಿದಿರುವುದು. ಯಾವುದನ್ನು ವೇದಗಳು ಅರಸುತ್ತಿರುವುವೊ, ಯಾವುದನ್ನು ನೋಡುವುದಕ್ಕೆ ಜನ ತಪಸ್ಸನ್ನು ಆಚರಿಸುವರೊ, ಅದನ್ನು ನಿನಗೆ ಹೇಳುತ್ತೇನೆ. ಅದೇ 'ಓಂ'. ಈ ಅನಂತ ಓಂಕಾರವೇ ಬ್ರಹ್ಮ, ಇದೇ ಅಮೃತ. ಯಾರಿಗೆ ಇದರ ರಹಸ್ಯ ತಿಳಿದಿದೆಯೊ, ಅವನು ಯಾವುದನ್ನು ಇಚ್ಚಿಸಿದರೂ ಅದೆಲ್ಲವೂ ಅವನದಾಗುವುದು. ನಚಿಕೇತ, ನೀನು ತಿಳಿದುಕೊಳ್ಳಬೇಕೆಂಬ ಆತ್ಮ ಎಂದೂ ಹುಟ್ಟಿಲ್ಲ, ಸಾಯುವುದಿಲ್ಲ. ಅದಕ್ಕೆ ಆದಿಯಿಲ್ಲ. ಅದು ಯಾವಾಗಲೂ ಇರುವುದು. ಈ ಪುರಾಣ ವಸ್ತು ದೇಹ ನಾಶವಾದರೆ ನಾಶವಾಗುವುದಿಲ್ಲ, ಕೊಲ್ಲುವವನು ಕೊಂದೆ ಎಂದು ಭಾವಿಸಿದರೆ, ಕೊಲ್ಲಿಸಿಕೊಳ್ಳುವವನು ಸತ್ತೆ ಎಂದು ಭಾವಿಸಿದರೆ ಇಬ್ಬರೂ ತಪ್ಪು. ಅದು ಕೊಲ್ಲುವುದೂ <sup><a epub:type="noteref" href="999-aside.xhtml#id-001-55">*</a></sup> ಇಲ್ಲ, ಕೊಲ್ಲಿಸಿಕೊಳ್ಳುವುದೂ ಇಲ್ಲ. ಅಣುವಿಗಿಂತ ಅಣು ಇದು, ವಿಭುವಿಗಿಂತ ವಿಭು.</p>
		<p>ಈ ಸರ್ವೆಶ್ವರನು ಎಲ್ಲರ ಹೃದಯಾಂತರಾಳದಲ್ಲಿಯೂ ಇರುವನು. ಯಾರು ಪಾಪ ದೂರರಾಗಿರುವರೊ ಅವರು ಆತ್ಮಪ್ರಸಾದದಿಂದ ಅವನ ದರ್ಶನವನ್ನು ಪಡೆಯುವರು. (ದೇವರ ಕೃಪೆ ಭಗವತ್ಪಾಕ್ಷಾತ್ಕಾರಕ್ಕೆ ಕಾರಣವೆಂಬುದು ಕಾಣುವುದು. ) ಕುಳಿತುಕೊಂಡೆ ದೂರ ಹೋಗುವನು, ಮಲಗಿಯೆ ಎಲ್ಲಿ ಬೇಕಾದರೂ ಹೋಗುವನು. ಎಲ್ಲಿ ವಿರೋಧ ಗುಣಗಳೆಲ್ಲವೂ ಸೇರುವುವೋ ಅಂತಹ ಸತ್ಯವನ್ನು ನೋಡುವುದಕ್ಕೆ ಪರಿಶುದ್ಧ ಹೃದಯಿಗಳಾದ ಬುದ್ದಿವಂತರಿಗಲ್ಲದೆ ಅನ್ಯರಿಗೆ ಸಾಧ್ಯವಿಲ್ಲ. ನಿರ್ದೆಹಿಯಾದರೂ ದೇಹಧಾರಿಯಾಗಿ, ಅಸ್ಪರ್ಶವಾದರೂ ಎಲ್ಲದರೊಂದಿಗೆ ಸ್ಪರ್ಶವಾದಂತೆ ತೋರುತ್ತಿರುವ ಸರ್ವವ್ಯಾಪಿಯಾದ ಆತ್ಮನನ್ನು ಅರಿತ ಮುನಿಗಳು ದುಃಖದಿಂದ ಪಾರಾಗುವರು. ವೇದಾಧ್ಯಯನದಿಂದಾಗಲಿ ಸೂಕ್ಷ್ಮಬುದ್ದಿಯಿಂದಾಗಲಿ ಪಾಂಡಿತ್ಯದಿಂದಾಗಲಿ ಆತ್ಮಲಾಭವಾಗುವುದಿಲ್ಲ. ಯಾರಿಗೆ ಆತ್ಮ ಪ್ರಸಾದ ದೊರಕುವುದೊ ಅವರಿಗೆ ಆತ್ಮಲಾಭವಾಗುವುದು, ಆತ್ಮ ದರ್ಶನವಾಗುವುದು. ಯಾರು ಅನವರತ ಹೀನ ಕೃತ್ಯಗಳನ್ನು ಮಾಡುತ್ತಿರುವರೊ, ಯಾರ ಮನಸ್ಸು ಶುದ್ಧವಾಗಿಲ್ಲವೋ, ಯಾರು ಧ್ಯಾನಮಾಡಲಾರರೊ</p>
		<p>ಯಾರು ಅನವರತ ಚಂಚಲಚಿತ್ತರೋ ಅಂತಹವರಿಗೆ ಹೃದಯಗಹ್ವರದಲ್ಲಿರುವ ಆತ್ಮದರ್ಶನವಾಗುವುದಿಲ್ಲ. ನಚಿಕೇತ, ಈ ದೇಹವೇ ರಥ, ಇಂದ್ರಿಯಗಳೇ ಅಶ್ವಗಳು, ಮನಸ್ಸೇ ಲಗಾಮು, ಬುದ್ದಿಯೇ ಸಾರಥಿ, ಆತ್ಮನೇ ರಥದಲ್ಲಿ ಮಂಡಿಸಿರುವವನು. ಆತ್ಮವು ಸಾರಥಿಯಾದ ಬುದ್ದಿಯೊಂದಿಗೆ ಸೇರಿ ಅದರಿಂದ ಮನಸ್ಸೆಂಬ ಲಗಾಮನ್ನು ಹಿಡಿದು ಇಂದ್ರಿಯಗಳೆಂಬ ಅಶ್ವವನ್ನು ಸೇರಿದಾಗ ಅವನು ಭೋಕ್ತ ಎನ್ನಿಸಿಕೊಳ್ಳುವನು. ಆಗ ಅವನು ನೋಡುವನು, ಕೆಲಸ ಮಾಡುವನು. ಯಾರ ಮನಸ್ಸು ತಮ್ಮ ಸ್ವಾಧೀನದಲ್ಲಿಲ್ಲವೊ, ಯಾರಲ್ಲಿ ಯುಕ್ತಾಯುಕ್ತ ಪರಿಜ್ಞಾನವಿಲ್ಲವೊ ಅವನ ಇಂದ್ರಿಯಗಳನ್ನು ನಿಗ್ರಹಿಸಲು ಅಸಾಧ್ಯ - ಸಾರಥಿಯ ಕೈಯಲ್ಲಿರುವ ತುಂಟ ಕುದುರೆಗಳಂತೆ. ಯಾರಿಗೆ ಯುಕ್ತಾಯುಕ್ತ ಪರಿಜ್ಞಾನವಿದೆಯೋ, ಯಾರ ಮನಸ್ಸು ನಿಗ್ರಹದಲ್ಲಿದೆಯೊ ಅವರ ಇಂದ್ರಿಯಗಳು ಒಳ್ಳೆಯ ಕುದುರೆಗಳಂತೆ ಯಾವಾಗಲೂ ವಶದಲ್ಲಿವೆ. ಯಾರಿಗೆ ನಿತ್ಯಾನಿತ್ಯವಸ್ತು ವಿವೇಕವಿದೆಯೋ, ಯಾರ ಮನಸ್ಸು ಸತ್ಯವನ್ನು ಅರಿಯುವುದರಲ್ಲಿ ಉದ್ಯುಕ್ತವಾಗಿದೆಯೊ, ಯಾರು ನಿತ್ಯ ಪರಿಶುದ್ದರೊ ಅವರಿಗೆ ಸತ್ಯಸಾಕ್ಷಾತ್ಕಾರವಾಗುವುದು. ಇದನ್ನು ಪಡೆದಾದ ಮೇಲೆ ಪುನರ್ಜನ್ಮವಿಲ್ಲ. ಓ ನಚಿಕೇತ ! ಇದು ಬಹಳ ಕಷ್ಟ, ದಾರಿ ತುಂಬಾ ದೂರ, ಗುರಿಯನ್ನು ಸೇರುವುದು ಅತಿ ಕಷ್ಟ. ಯಾರು ಸೂಕ್ಷ್ಮದರ್ಶಿಗಳೊ ಅವರು ಮಾತ್ರ ನೋಡಬಲ್ಲರು, ಅವರು ಮಾತ್ರ ತಿಳಿಯಬಲ್ಲರು. ಆದರೂ ಭೀತನಾಗಬೇಡ, ಜಾಗ್ರತನಾಗಿ ಪ್ರಯತ್ನಪಡು. ಗುರಿಸೇರುವವರೆಗೂ ನಿಲ್ಲಬೇಡ, ಇದು ಹರಿತವಾದ ಕತ್ತಿಯ ಮೇಲೆ ನಡೆಯುವಷ್ಟು ಕಷ್ಟ ಎಂದು ಋಷಿಗಳು ಸಾರುವರು. ಯಾರು ಶಬ್ದ ಸ್ಪರ್ಶ ರೂಪ ರಸ ಗಂಧಗಳಿಗೆ ಅತೀತನೂ, ಅವಕನೊ, ಅನಂತನೂ, ಬುದ್ಧಿಗೆ ಅತೀತನೋ ಅವಿನಾಶಿಯೊ ಅವನನ್ನು ನೋಡಿದಾಗ ಮಾತ್ರ ಮೃತ್ಯುಮುಖದಿಂದ ಪಾರಾಗುವೆವು.”</p>
		<p>ಇದುವರೆಗೆ ಯಮನು ಸೇರಬೇಕಾದ ಗುರಿಯನ್ನು ವಿವರಿಸಿದನು. ನಮಗೆ ತಿಳಿದ ಮೊದಲ ಭಾವನೆಯೆ, ನಾವು ಸತ್ಯವನ್ನು ಅರಿತಾಗ ಮಾತ್ರ ಜನನಮರಣ, ದುಃಖಕ್ತಶಗಳಿಂದ ಪಾರಾಗಬಲೆ ವೆಂಬುದು ಸತ್ಯವೆಂದರೇನು? ಯಾವುದು ಬದಲಾಯಿಸುವುದಿಲ್ಲವೋ ಅಂತಹ ಮಾನವನ ಆತ್ಮ, ವಿಶ್ವದ ಹಿಂದೆ ಇರುವ ಆತ್ಮ. ಅವನನ್ನು ತಿಳಿಯುವುದು ಬಹಳ ಕಷ್ಟವೆಂದೂ ಹೇಳಿರುವೆವು. ತಿಳಿಯುವುದೆಂದರೆ ಬೌದ್ಧಿಕವಾಗಿ ಅರಿಯುವುದಲ್ಲ. ಅದು ಆತ್ಮಸಾಕ್ಷಾತ್ಕಾರ, ಪುನಃ ಪುನಃ ಈ ಆತ್ಮ ಎಂಬುದನ್ನು ನಾವು ನೋಡಬೇಕು, ಅದನ್ನು ಪಡೆಯಬೇಕೆಂಬುದನ್ನು ಓದಿರುವೆವು. ಅದನ್ನು ಕಣ್ಣಿನ ಮೂಲಕ ನೋಡಲಾಗುವುದಿಲ್ಲ. ನಮ್ಮ ಇಂದ್ರಿಯಗ್ರಹಣ ಸೂಕ್ಷ್ಮತರವಾಗಬೇಕು. ಗೋಡೆ ಪುಸ್ತಕ ಮುಂತಾದುವನ್ನು ನೋಡುವುದು ಸ್ಕೂಲಗ್ರಹಣ. ಆದರೆ ಸತ್ಯವನ್ನು ತಿಳಿಯಬೇಕಾದರೆ ಅದು ಸೂಕ್ಷ್ಮತರವಾಗಬೇಕು. ಇದೇ ಜ್ಞಾನ ರಹಸ್ಯವಲ್ಲ. ಒಬ್ಬನು ಪರಿಶುದ್ಧನಾಗಿರಬೇಕೆಂದು ಯಮನು ಹೇಳುವನು. ನಮ್ಮ ಇಂದ್ರಿಯಗ್ರಹಣ ಸೂಕ್ಷ್ಮವಾಗಬೇಕಾದರೆ ಇದೇ ದಾರಿ. ಅನಂತರ ಅವನು ಇತರ ವಿಷಯಗಳನ್ನೂ ಹೇಳುವನು. ಸ್ವಯಂಭೂ ಇಂದ್ರಿಯಾತೀತ. ಇಂದ್ರಿಯಗಳು ಹೊರಗೆ ನೋಡುವುವು. ಆದರೆ ಆತ್ಮ ಇರುವುದು ಅಂತರಾಳದಲ್ಲಿ. ನೋಡುವುದಕ್ಕೆ ಬೇಕಾದ</p>
		<p>'ಅರ್ಹತೆಗಳನ್ನು ನಾವು ಜ್ಞಾಪಕದಲ್ಲಿಡಬೇಕು: ನಮ್ಮ ಮನಸ್ಸನ್ನು ಅಂತರ್ಮುಖಮಾಡಿ ಆತ್ಮನನ್ನು ನೋಡುವ ಬಯಕೆ ಇರಬೇಕು. ಪ್ರಕೃತಿಯಲ್ಲಿ ನಾವು ನೋಡುವ ಸುಂದರ ವಸ್ತುಗಳೆಲ್ಲ ಒಳ್ಳೆಯವೇ, ಆದರೆ ದೇವರನ್ನು ನೋಡುವ ರೀತಿ ಇದಲ್ಲ. ಅಂತರ್ಮುಖರಾಗುವುದನ್ನು ನಾವು ಕಲಿಯಬೇಕು. ಹೊರಗೆ ನೋಡುವ ಕುತೂಹಲವನ್ನು ತಗ್ಗಿಸಬೇಕು. ನೀವು ಜನಸಂದಣಿ ಇರುವ ದಾರಿಯಲ್ಲಿ ನಡೆದುಕೊಂಡು ಹೋಗುತ್ತಿರುವಾಗ ನಿಮ್ಮ ಸಂಗಡಿಗ ಮಾತನಾಡುವುದನ್ನು ನೀವು ಕೇಳಲಾರಿರಿ. ಏಕೆಂದರೆ ಓಡಾಡುತ್ತಿರುವ ಗಾಡಿಗಳ ಶಬ್ದದಿಂದ ದಾರಿ ತುಂಬಿದೆ. ಅವನಿಗೂ ನೀವು ಹೇಳುವುದು . ಕೇಳಿಸುವುದಿಲ್ಲ. ಈ ಶಬ್ದದ ಕಾರಣದಿಂದ ಮನಸ್ಸು ಹೊರಗೆ ಹೋಗುತ್ತಿದೆ. ನಿಮ್ಮ ಪಕ್ಕದಲ್ಲೆ ಇರುವವನ ಮಾತು ಕೂಡ ಕೇಳಿಸುವುದಿಲ್ಲ. ಇದರಂತೆಯೇ ನಮ್ಮ ಸುತ್ತಲಿರುವ ಪ್ರಪಂಚದಲ್ಲಿ ಅಷ್ಟು ಗದ್ದಲವಿದೆ. ಮನಸ್ಸು ಇದರಿಂದ ಹೊರಗೆ ಹೋಗುವುದು. ನಾವು ಆತ್ಮನನ್ನು ಹೇಗೆ ಕಾಣುವುದು? ಹೊರಗೆ ಹೋಗುವುದನ್ನು ತಡೆಯಬೇಕು. ಮನಸ್ಸನ್ನು ಅಂತರ್ಮುಖಮಾಡುವುದೆಂದರೆ ಇದೇ ಅರ್ಥ. ಆಗ ಮಾತ್ರ ಅಂತರಾತ್ಮನ ಮಹಿಮೆ ಅರಿಯುವುದು.</p>
		<p>ಆತ್ಮವೆಂದರೇನು? ಅದು ಬುದ್ದಿಗೂ ಅತೀತವೆಂಬುದನ್ನು ನಾವು ನೋಡಿದೆವು. ಆತ್ಮ ಅನಂತ, ವಿಭು, ನಾವು ನೀವೆಲ್ಲ ಸರ್ವವ್ಯಾಪಿಗಳು, ಆತ್ಮ ಅವಿಕಾರಿ ಎಂಬುದನ್ನು ಇದೇ ಉಪನಿಷತ್ತಿನಿಂದ ತಿಳಿದೆವು. ವಿಭುವಾದವನು ಏಕಮಾತ್ರ ಆಗಿರಬೇಕು. ಇಬ್ಬರು ವಿಭುಗಳಿರಲಾರರು. ಇದು ಹೇಗೆ ಸಾಧ್ಯ? ಅನಂತವಾಗಿರುವ ಎರಡು ಆತ್ಮಗಳಿರಲಾರವು. ಆದಕಾರಣ ಇರುವುದೊಂದೇ ಆತ್ಮ. ನಾನು, ನೀವು, ವಿಶ್ವವೆಲ್ಲ ಏಕ; ಅನೇಕದಂತೆ ತೋರುತ್ತಿದೆ ಅಷ್ಟೆ. “ಒಂದು ಬೆಂಕಿಯು ಪ್ರಪಂಚಕ್ಕೆ ಬಂದು ಹಲವು ರೀತಿಯಲ್ಲಿ ಕಾಣುತ್ತಿರುವಂತೆ, ಎಲ್ಲರ ಆತ್ಮವಾದ ಒಂದೇ ಒಂದು ಅನೇಕದಲ್ಲಿ ವ್ಯಕ್ತವಾಗುತ್ತಿದೆ.” ಈಗ ಬರುವ ಪ್ರಶ್ನೆಯೆ ವಿಶ್ಲೇಷಣೆ ಈ ಆತ್ಮ ಪರಿಶುದ್ಧವಾಗಿದ್ದರೆ, ಪರಿಪೂರ್ಣವಾಗಿದ್ದರೆ, ಇದೊಂದೆ ವಿಶ್ವಕ್ಕೆಲ್ಲಾ ಆತ್ಮವಾಗಿದ್ದರೆ, ಒಳ್ಳೆಯ ಕೆಟ್ಟ ದೇಹಗಳಿಗೆ ಹೋದಾಗ ಇದೇನಾಗುವುದು? ಅದು ಹೇಗೆ ಪರಿಶುದ್ಧವಾಗಿ ಉಳಿಯುವುದು? “ಎಲ್ಲರೂ ನೋಡುವುದಕ್ಕೆ ಒಂದೇ ಸೂರ್ಯ ಕಾರಣ. ಆದರೂ ಯಾರ ಕಣ್ಣಿನ ದೋಷವೂ ಅದಕ್ಕೆ ತಾಗುವುದಿಲ್ಲ.” ಕಾಮಾಲೆ ಇದ್ದರೆ ಎಲ್ಲಾ ಹಳದಿಯಂತೆ ನೋಡುವನು, ಅವನ ದೃಶ್ಯಕ್ಕೆ ಕಾರಣ ಸೂರ್ಯ. ಆದರೆ ಎಲ್ಲವನ್ನೂ ಹಳದಿಯಾಗಿ ನೋಡುವುದರಿಂದ ಸೂರ್ಯನಿಗೆ ದೋಷವಿಲ್ಲ. ಇದರಂತೆಯೆ ಒಂದು ಆತ್ಮ ಎಲ್ಲರ ಆತ್ಮವಾಗಿದ್ದರೂ ಹೊರಗಿನ ಗುಣದೋಷಗಳಿಗೆ ಒಳಗಾಗುವುದಿಲ್ಲ. “ಈ ಅನಿತ್ಯ ಪ್ರಪಂಚದಲ್ಲಿ ಯಾರು ನಿತ್ಯವನ್ನು ನೋಡುವರೊ, ಈ ಅಚೇತನ ಜಗತ್ತಿನಲ್ಲಿ ಯಾರು ಏಕಮಾತ್ರ ಚೇತನವನ್ನು ನೋಡುವರೋ, ಅನೇಕದರಲ್ಲಿ ಯಾರು ಏಕವನ್ನು ನೋಡುವರೋ, ಅದನ್ನು ತಮ್ಮ ಆತ್ಮದಲ್ಲಿ ನೋಡುವರೋ ಅವರಿಗೆ ಮಾತ್ರ ಅನಂತ ಧನ್ಯತೆ ಪ್ರಾಪ್ತಿ; ಇತರರಿಗಲ್ಲ. ಸೂರ್ಯನು ಅಲ್ಲಿ ಬೆಳಗುವುದಿಲ್ಲ. ತಾರೆ ಇಲ್ಲ, ವಿದ್ಯುತ್ ಬೆಳಗಲಾರದು. ಇನ್ನು ಬೆಂಕಿಯ ಮಾತೇನು? ಅವನ ಪ್ರಕಾಶದಿಂದ ಇವುಗಳೆಲ್ಲ ಪ್ರಕಾಶಿಸುತ್ತಿವೆ. ಅವನಿಂದ ಎಲ್ಲವೂ ಕಾಂತಿಯುತವಾಗಿವೆ. ಹೃದಯವನ್ನು ಬಾಧಿಸುವ</p>
		<p>ಆಸೆಗಳೆಲ್ಲ ನಿಂತಮೇಲೆ, ಮರ್ತ್ಯ ಅಮೃತನಾಗಿ ಬ್ರಹ್ಮನನ್ನು ಪಡೆಯುವನು. ಆಗ ಹೃದಯಗ್ರಂಥಿಗಳು ಮಾಯವಾಗಿ, ಬಂಧನಗಳೆಲ್ಲ ಬಿದ್ದು ಹೋಗುವುವು. ಆಗಲೆ ಮರ್ತನು ಅಮೃತನಾಗುವನು. ಇದೇ ಮಾರ್ಗ.”</p>
		<p>ಓಂ ಸಹ ನಾವವತು ಸಹ ನೌ ಭುನಕ್ಕು ಸಹ ವೀರ್ಯಂ ಕರವಾವಹೈ | ತೇಜಸ್ವಿನಾವಧೀತಮಸ್ತು ಮಾ ವಿದ್ವಿಷಾವಹೈ || ಓಂ ಶಾಂತಿಃ ಶಾಂತಿಃ ಶಾಂತಿಃ - ವೇದಾಂತ ತತ್ವದಲ್ಲಿ ನಮಗೆ ದೊರಕುವ ವಿಚಾರ ಸರಣಿ ಇದು. ಮೊದಲಲ್ಲಿ ನಮಗೆ ಪ್ರಪಂಚದಲ್ಲಿ ಮತ್ತೆಲ್ಲಿಯೂ ಕಾಣದ, ಸಂಪೂರ್ಣ ಬೇರೆಯಾದ ಆಲೋಚನೆ ಕಾಣುವುದು. ವೇದಗಳ ಕರ್ಮಕಾಂಡದಲ್ಲಿ ಅನ್ವೇಷಣೆ ಇತರ ಕಡೆಗಳಂತೆ ಹೊರಗೆಯೇ ಇರುವುದು. ಬಹಳ ಪುರಾತನ ಗ್ರಂಥದಲ್ಲಿ ಪ್ರಪಂಚದಲ್ಲಿ ಮೊದಲು ಏನಿತ್ತು ? ಅಲ್ಲಿ ಕಾಣುವುದಾವುದೂ ಇಲ್ಲದಿರುವಾಗ ತಮಸ್ಸು ತಮನಸ್ಸಿನಲ್ಲಿ ಆವೃತವಾದಾಗ ಇದನ್ನೆಲ್ಲಾ ಯಾರು ನಿರ್ಮಿಸಿದರು?' ಎಂಬ ಪ್ರಶ್ನೆ ಇದೆ. ಅನ್ವೇಷಣೆ ಹೀಗೆ ಆರಂಭ ವಾಯಿತು. ದೇವತೆಗಳು ದೇವದೂತರು ಮುಂತಾದುವನ್ನೆಲ್ಲಾ ಹೇಳತೊಡಗಿದರು. ಅನಂತರ ಇದರಿಂದ ಏನೂ ಪ್ರಯೋಜನವಿಲ್ಲ ಎಂದು ತ್ಯಜಿಸಿದರು. ಆ ಕಾಲದಲ್ಲಿ ಅನ್ವೇಷಣೆ ಹೊರಗಿತ್ತು. ಅಲ್ಲಿ ಏನೂ ಕಾಣಲಿಲ್ಲ. ಅನಂತರ ಆತ್ಮನನ್ನು ಆಂತರದಲ್ಲಿ ಅರಸ ಬೇಕಾಯಿತೆಂಬುದನ್ನು ವೇದಗಳಲ್ಲಿ ಓದುವೆವು, ವೇದಗಳಲ್ಲಿ ಬರುವ ಒಂದು ಮುಖ್ಯ ಭಾವನೆ ಇದು. ತಾರೆ, ನೀಹಾರಿಕೆ, ಜ್ಯೋತಿಮಾರ್ಗ, ಇಡೀ ಬಾಹ್ಯ ಬ್ರಹ್ಮಾಂಡದ ಅನ್ವೇಷಣೆಯಿಂದ ಏನೂ ಪ್ರಯೋಜನವಿಲ್ಲ. ಅದು ಜನನ ಮರಣಗಳ ಸಮಸ್ಯೆಯನ್ನು ಪರಿಹರಿಸಲಾರದು. ಅದ್ಭುತ ಅಂತರಂಗವನ್ನು ವಿಶ್ಲೇಷಣೆ ಮಾಡಬೇಕು. ಆಗ ವಿಶ್ವ ರಹಸ್ಯ ತಿಳಿಯುವುದು. ಸೂರ ತಾರಾವಳಿಗಳು ಇದನ್ನು ಮಾಡಲಾರವು. ಮಾನವನನ್ನು ವಿಶ್ಲೇಷಣೆ ಮಾಡಬೇಕು. ದೇಹವಲ್ಲ, ಮಾನವನ ಆತ್ಮವನ್ನು, ಅಲ್ಲಿ ಅವರಿಗೆ ಉತ್ತರ ದೊರಕಿತು. ದೊರೆತ ಉತ್ತರವೆಂತಹುದು? ದೇಹದ ಹಿಂದೆ, ಮನಸ್ಸಿನ ಹಿಂದೆ, ಸ್ವಯಂ ಜ್ಯೋತಿ ಆತ್ಮನಿರುವನೆಂಬುದು ಅವನಿಗೆ ಜನನ ಮರಣಗಳಿಲ್ಲ. ಅವನಿಗೆ ಆಕಾರವಿಲ್ಲದುದರಿಂದ ಸರ್ವವ್ಯಾಪಿ. ಯಾವುದಕ್ಕೆ ರೂಪವಿಲ್ಲವೊ ಆಕಾರವಿಲ್ಲವೊ ಯಾವುದು ಕಾಲದೇಶಗಳಿಂದ ಮಿತವಾಗುವುದಿಲ್ಲವೊ, ಅದು ಒಂದು ಸ್ಥಳದಲ್ಲಿ ಇರಲಾರದು. ಅದು ಹೇಗೆ ಸಾಧ್ಯ ? ಅದು ಎಲ್ಲದರಲ್ಲಿಯೂ ಇರುವುದು, ಸರ್ವವ್ಯಾಪಿ, ನಮ್ಮಲ್ಲೆಲ್ಲ ಒಂದೇ ಸಮನಾಗಿರುವುದು. - ಮಾನವ ಆತ್ಮವೆಂದರೇನು ? ಒಬ್ಬ ಈಶ್ವರನೆಂಬುವನು ಇರುವನು, ಜೊತೆಗೆ ಬೇಕಾದಷ್ಟು ಆತ್ಮಗಳಿವೆ. ಅವು ರೂಪ, ಗುಣ ಇವುಗಳಲ್ಲೆಲ್ಲ ದೇವರಿಂದ ಬೇರೆ | ಎನ್ನುವರು. ಇದೇ ದೈತ. ಇದೇ ಹಳೆಯದು. ಬಹಳ ಹಳೆಯ ಒರಟು ಭಾವನೆ. ಮತ್ತೊಂದು ಗುಂಪಿನವರು ಕೊಟ್ಟ ಉತ್ತರವೇ ಜೀವಾತ್ಮ, ದಿವ್ಯಾತ್ಮನಾದ ಭಗವಂತನ ಅಂಶವೆಂಬುದು. ಈ ದೇಹ ಒಂದು ಸಣ್ಣ ಪ್ರಪಂಚ, ಅದರ ಹಿಂದೆ ಮನಸ್ಸಿದೆ; ಅದರ ಹಿಂದೆ ಆತ್ಮವಿದೆ. ಇದರಂತೆಯೇ ಇಡೀ ಬ್ರಹ್ಮಾಂಡ ದೇಹ, ಅದರ ಹಿಂದೆ ಈಶ್ವರನ</p>
		<p>ಮನಸ್ಸಿದೆ, ಅದರ ಹಿಂದೆ ವಿಶ್ವಾತ್ಮನಿರುವನು. ಈ ದೇಹ ಹೇಗೆ ವಿಶ್ವದೇಹದ ಒಂದು ಅಂಶವೊ, ಈ ಮನಸ್ಸು ವಿಶ್ವಮನಸ್ಸಿನ ಒಂದು ಅಂಶವೊ, ಹಾಗೆಯೆ ಜೀವಾತ್ಮನೂ ವಿಶ್ವಾತ್ಮನ ಒಂದು ಅಂಶ. ಇದೇ ವಿಶಿಷ್ಟಾದೈತ, ವಿಶ್ವಾತ್ಮ ಅನಂತವೆಂದು ನಮಗೆ ಗೊತ್ತಿದೆ. ಅನಂತದಲ್ಲಿ ಹೇಗೆ ಭಾಗಗಳು ಇರುವುದಕ್ಕೆ ಸಾಧ್ಯ? ಅದು ಹೇಗೆ ಭಿನ್ನವಾಗುವುದು? ಭಾಜ್ಯವಾಗುವುದು? ಅನಂತಾತ್ಮನ ಒಂದು ಕಿಡಿ ನಾನು ಎಂದು ಹೇಳುವುದು ಕಾವ್ಯಮಯವಾಗಿರಬಹುದು. ಆದರೆ ವಿಚಾರ ಮತಿಗಳಿಗೆ ಇದರಲ್ಲಿ ಯಾವ ಅರ್ಥವೂ ಇಲ್ಲ. ಅನಂತವನ್ನು ಭಾಗಿಸುವುದೆಂದರೇನು? ಅದೇನು ಒಂದು ಭೌತಿಕ ವಸ್ತುವೆ, ಭಾಗಿಸುವುದಕ್ಕೆ ? ಅನಂತವನ್ನು ನಾವು ಎಂದಿಗೂ ಭಾಗಿಸಲಾರೆವು. ಅದು ಸಾಧ್ಯವಾದರೆ ಇನ್ನು ಅನಂತವಾಗಲಾರದು. ಹಾಗಾದರೆ ಪರಿಣಾಮ ವೇನಾಯಿತು? ಉತ್ತರವೆ, ವಿಶ್ವಾತ್ಮನೆ ನೀನು, ಅದರ ಭಾಗವಲ್ಲ, ಪೂರ್ಣವೇ ನೀನು ನೀನೆ ಪೂರ್ಣದೇವರು. ಹಾಗಾದರೆ ಈ ವೈವಿಧ್ಯಗಳೇನು? ಕೋಟ್ಯಂತರ ಜೀವಾತ್ಮರಿರುವರಲ್ಲ ಅವುಗಳೇನು? ಸೂರನು ಕೋಟ್ಯಂತರ ಹಿಮಮಣಿಯ ಮೇಲೆ ಪ್ರಕಾಶಿಸಿದರೆ ಪ್ರತಿಯೊಂದು ಮಣಿಯಲ್ಲಿ ಸೂರನ ಪೂರ್ಣ ಪ್ರತಿಬಿಂಬವಿರುತ್ತದೆ. ಆದರೆ ಅವು ಕೇವಲ ಪ್ರತಿಬಿಂಬ ಮಾತ್ರ. ನಿಜವಾಗಿರುವುದು ಒಂದೇ ಸೂರ್ಯ. ಪ್ರತಿಯೊಬ್ಬನಲ್ಲಿಯೂ ಇರುವ ತೋರಿಕೆಯ ಆತ್ಮವು ಭಗವಂತನ ಒಂದು ಪ್ರತಿಬಿಂಬ, ಅದಕ್ಕಿಂತ ಹೆಚ್ಚಲ್ಲ. ನಿಜವಾಗಿ ಹಿಂದಿರುವುದೊಂದೆ ದೇವರು. ನಾವೆಲ್ಲ ಅಲ್ಲಿ ಒಂದು. ವಿಶ್ವದಲ್ಲಿ ಇರುವ ಆತ್ಮ ಒಂದೆ, ಅದು ನನ್ನಲ್ಲಿದೆ, ನಿನ್ನಲ್ಲಿದೆ, ಅದೊಂದೆ. ಆ ಒಂದು ಆತ್ಮ ಹಲವು ದೇಹಗಳಲ್ಲಿ ಬೇರೆ ಬೇರೆ ಆತ್ಮಗಳಂತೆ ಕಾಣುತ್ತಿದೆ. ಆದರೆ ನಮಗೆ ಇದು ಗೊತ್ತಿಲ್ಲ. ನಾವೆಲ್ಲ ಬೇರೆ, ದೇವರಿಂದ ಬೇರೆ ಎಂದು ಭಾವಿಸುವೆವು. ಎಲ್ಲಿಯವರೆಗೆ ನಾವು ಹೀಗೆ ಭಾವಿಸುವೆವೋ ಅಲ್ಲಿಯವರೆಗೆ ಪ್ರಪಂಚದಲ್ಲಿ ನಮಗೆ ದುಃಖ ತಪ್ಪಿದ್ದಲ್ಲ. ಇದೇ ಭ್ರಾಂತಿ.</p>
		<p>ನಮ್ಮ ದುಃಖದ ಇನ್ನೊಂದು ಮೂಲವೆ ಅಂಜಿಕೆ. ಒಬ್ಬ ಮತ್ತೊಬ್ಬನನ್ನು ಏತಕ್ಕೆ ಹಿಂಸಿಸುವನು? ಏಕೆಂದರೆ ಸಾಕಷ್ಟು ಸುಖ ತನಗೆ ಸಿಕ್ಕುವುದಿಲ್ಲ ಎಂದು ಅವನಿಗೆ ಅಂಜಿಕೆ. ಒಬ್ಬ ತನಗೆ ಸಾಕಾದಷ್ಟು ಹಣವಿಲ್ಲವೆಂದು ಅಂಜುವನು. ಆ ಅಂಜಿಕೆ ಇತರರನ್ನು ಹಿಂಸಿಸಿ ಹಣಸಂಪಾದನೆ ಮಾಡುವಂತೆ ಪ್ರೇರೇಪಿಸುವುದು; ಇರುವುದೊಂದೆ ಆದರೆ ಅಂಜಿಕೆ ಹೇಗೆ ಇರಬಲ್ಲದು? ನನ್ನ ತಲೆಯ ಮೇಲೆ ಒಂದು ಸಿಡಿಲು ಬಡಿದರೆ ನಾನೇ ಆ ಸಿಡಿಲು, ಏಕೆಂದರೆ ಇರುವವನು ನಾನೊಬ್ಬನೆ, ಪ್ಲೇಗು ಬಂದರೆ ನಾನೇ ಆ ಪ್ಲೇಗು, ವ್ಯಾಘ್ರ ಬಂದರೇ ನಾನೇ ವ್ಯಾಘ್ರ, ಮೃತ್ಯು ಬಂದರೇ ನಾನೆ ಆ ಮೃತ್ಯು. ನಾನೇ ಜನನ ಮರಣ. ಎರಡು ಇರುವುದೆಂಬ ಭಾವನೆ ಅಂಜಿಕೆಗೆ ಕಾರಣವೆಂದು ಗೊತ್ತಾಗುವುದು. ಮತ್ತೊಬ್ಬರನ್ನು ಪ್ರೀತಿಸಿ ಎಂಬುದನ್ನು ನಾವು ಯಾವಾಗಲೂ ಕೇಳಿರುವೆವು. ಏತಕ್ಕೆ ಪ್ರೀತಿಸಬೇಕು ? ಆ ಬೋಧನೆಯನ್ನೇನೋ ಸಾರಿದರು. ಆದರೆ ಇದಕ್ಕೆ ವಿವರಣೆ ಇಲ್ಲಿದೆ. ನಾನೇಕೆ ಎಲ್ಲರನ್ನು ಪ್ರೀತಿಸಬೇಕು ? ಏಕೆಂದರೆ ಅವರು ನಾನು ಇಬ್ಬರೂ ಒಂದೆ. ನಾನು ನನ್ನ ಸಹೋದರನನ್ನು ಏತಕ್ಕೆ ಪ್ರೀತಿಸಬೇಕು? ಏಕೆಂದರೆ ನಾವಿಬ್ಬರೂ ಒಂದೆ. ಏಕತ್ವವಿದೆ, ಇಡೀ ವಿಶ್ವವೆಲ್ಲ ಒಂದಾಗಿದೆ. ನಮ್ಮ ಕಾಲಕೆಳಗೆ</p>
		<p>ತೆವಳುತ್ತಿರುವ ಕೀಟದಿಂದ ಹಿಡಿದು, ಶ್ರೇಷ್ಠತಮ ಮಾನವನವರೆಗೆ ವಿವಿಧ ದೇಹಗಳಿವೆ, . ಆದರೆ ಆತ್ಮ ಒಂದೇ. ಎಲ್ಲ ಬಾಯಿಗಳ ಮೂಲಕ ನೀನು ತಿನ್ನುವೆ. ಎಲ್ಲ ಕೈಗಳ ಮೂಲಕ ನೀನು ಕೆಲಸಮಾಡುವೆ. ಎಲ್ಲ ಕಣ್ಣುಗಳ ಮೂಲಕ ನೀನು ನೋಡುವೆ. ಕೋಟ್ಯಂತರ ದೇಹಗಳ ಮೂಲಕ ನೀನು ಆರೋಗ್ಯವನ್ನು ಅನುಭವಿಸುತ್ತಿರುವೆ. ಕೋಟ್ಯಂತರ ದೇಹಗಳ ಮೂಲಕ ನೀನು ರೋಗವನ್ನು ಅನುಭವಿಸುತ್ತಿರುವೆ. ಈ ಭಾವನೆ ಬಂದು, ನಾವು ಇದನ್ನು ಮನಗಂಡಾಗ, ನೋಡಿದಾಗ, ಅನುಭವಿಸಿದಾಗ ದುಃಖ ಮಾಯವಾಗುವುದು, ಅದರ ಜೊತೆಯಲ್ಲೇ ಅಂಜಿಕೆಯೂ ಕೂಡ. ನಾನು ಹೇಗೆ ಸಾಯಬಲ್ಲೆ? ನನ್ನನ್ನು ಮಾರಿ ಯಾವುದೂ ಇಲ್ಲ. ಅಂಜಿಕೆ ಮಾಯವಾಗುವುದು. ಆಗ ಮಾತ್ರ ಪೂರ್ಣ ಆನಂದ, ಪ್ರೀತಿ ಉದಿಸಬಲ್ಲದು. ಬದಲಾಯಿಸದ ಆ ವಿಶ್ವಾನುಕಂಪ, ” ವಿಶ್ವಪ್ರೇಮ, ವಿಶಾನಂದ ಮಾನವನನ್ನು ಎಲ್ಲರಿಗಿಂತ ಮೇಲಿನ ಮಟ್ಟಕ್ಕೆ ಒಯ್ಯುವುದು. ಅದಕ್ಕೆ ಯಾವ ಪ್ರತಿಕ್ರಿಯೆಯೂ ಇಲ್ಲ. ಯಾವ ದುಃಖವೂ ಅದನ್ನು ಸೋಂಕಲಾರದು. ಆದರೆ ಪ್ರಪಂಚದಲ್ಲಿ ಈ ಕುಡಿಯುವುದು, ತಿನ್ನುವುದು ಇವೆಲ್ಲವೂ ಪ್ರತಿಕ್ರಿಯೆಯನ್ನುಂಟುಮಾಡುವುವು. ಇದಕ್ಕೆಲ್ಲ ಕಾರಣ ದೈತಭಾವನೆ; ನಾನು. ದೇವರಿಂದ ಬೇರೆ, ಪ್ರಪಂಚದಿಂದ ಬೇರೆ ಎನ್ನುವುದು. ಆದರೆ ಎಂದು 'ನಾನೇ ಅವನು, ನಾನೇ ವಿಶಾತ, ನಿತ್ಯ ಬುದ?” ಎಂದು ಅರಿಯುವೆನೊ ಆಗ ನಿಜವಾದ ಪ್ರೇಮ ಉದಿಸುವುದು, ಅಂಜಿಕೆ ಮಾಯವಾಗುವುದು, ದುಃಖ ಕೊನೆಗಾಣುವುದು.</p>
	</section>
	<section class="level1 unnumbered" epub:type="chapter" role="doc-chapter" id="id-027">
		<h1 class="level1-title" epub:type="title">ಬಹಿರಂಗ ರಹಸ್ಯ <sup><a epub:type="noteref" href="999-aside.xhtml#id-001-56">*</a></sup></h1>
		<p>(೧೯೦೦ರ ಜನವರಿ ೫ ರಂದು ಲಾಸ್‌ಏಂಜಲೀಸ್‌ನಲ್ಲಿ ನೀಡಿದ ಪ್ರವಚನ. )</p>
		<p>ವಸ್ತುಗಳ ನೈಜಸ್ಥಿತಿಯನ್ನು ಅರಿಯಲು ನಾವು ಯಾವ ಕಡೆ ಪ್ರಯತ್ನಪಟ್ಟರೂ, ವಿಶ್ಲೇಷಣೆಯನ್ನು ಹೆಚ್ಚು ಮಾಡುತ್ತಾ ಹೋದಷ್ಟೂ ಕೊನೆಗೆ ಒಂದು ವಿರೋಧಾಭಾಸದ ವಿಚಿತ್ರ ಸ್ಥಿತಿಗೆ ಬರುವುದನ್ನು ಕಾಣುವೆವು: ನಮ್ಮ ಯುಕ್ತಿಗೆ ಅದನ್ನು ಅರಿಯಲು ಅಸಾಧ್ಯ, ಆದರೂ ಅದು ಸತ್ಯ. ನಾವು ಯಾವುದನ್ನಾದರೂ ತೆಗೆದುಕೊಳ್ಳುತ್ತೇವೆ. ಅದು ಮಿತವಾದುದೆಂದು ನಮಗೆ ಗೊತ್ತಿದೆ. ನಾವು ಅದನ್ನು ವಿಶ್ಲೇಷಣೆ ಮಾಡಲು ಪ್ರಯತ್ನ ಪಟ್ರೊಡನೆಯೆ ಅದು ನಮ್ಮನ್ನು ಯುಕ್ತಿಯ ಆಚೆಗೆ ಒಯ್ಯುತ್ತದೆ. ಅದರ ಗುಣ, ಸಾಧ್ಯತೆ, ಶಕ್ತಿ ಸಂಬಂಧಗಳಿಗೆ ಒಂದು ಮಿತಿ ಇರುವಂತೆ ಕಾಣುವುದಿಲ್ಲ. ಅದು ಅನಂತವಾಗಿದೆ. ಮಿತವಾದ ಒಂದು ಹೂವನ್ನೆ ತೆಗೆದುಕೊಳ್ಳಿ. ಆದರೆ ಆ ಹೂವಿನ ವಿಚಾರವೆಲ್ಲ ತನಗೆ ಗೊತ್ತು ಎಂದು ಯಾರು ಧೈರ್ಯವಾಗಿ ಹೇಳಬಲ್ಲರು? ಆ ಹೂವಿನ ವಿಷಯವನ್ನೆಲ್ಲ ತಿಳಿಯುವುದಕ್ಕೆ ಸಾಧ್ಯವೇ ಇಲ್ಲದಂತೆ ಕಾಣುವುದು. ಹೂವು ಅನಂತವಾಯಿತು; ಪ್ರಾರಂಭದಲ್ಲಿ ಅದು ಸಾಂತವಾಗಿತ್ತು. ಒಂದು ಮರಳುಕಣವನ್ನು ತೆಗೆದುಕೊಳ್ಳಿ. ಅದನ್ನು ವಿಶ್ಲೇಷಣೆ ಮಾಡಿ, ಅದು ಸಾಂತವೆಂದು ನಾವು ಮೊದಲು ಹೊರಡುವೆವು. ಕೊನೆಗೆ ಅದು ಸಾಂತವಲ್ಲ ಅನಂತವೆಂದು ಅರಿಯುವೆವು. ಆದರೂ ನಾವು ಸಾಂತವೆಂದು ತಿಳಿದಿದ್ದೆವು. ಅದರಂತೆಯೆ ಹೂವನ್ನು ಒಂದು ಸಾಂತವಸ್ತುವೆಂದು ಪರಿಗಣಿಸುವೆವು. - ಹೀಗೆಯೆ ಭೌತಿಕ ಮತ್ತು ಮಾನಸಿಕ ಅನುಭವ, ಆಲೋಚನೆಗಳೆಲ್ಲ ಕೂಡ. ಅವು ಸಣ್ಣ ವಸ್ತುಗಳು, ಅವನ್ನು ಕನಿಷ್ಟಪಕ್ಷದಲ್ಲಿ ತಿಳಿದುಕೊಳ್ಳೋಣವೆಂದು ಪ್ರಾರಂಭಿಸುವೆವು. ಆದರೆ ಅವು ಬೇಗ ನಮ್ಮ ಯುಕ್ತಿಗೆ ಅತೀತವಾಗುವುವು, ಅನಂತಸಾಗರದಲ್ಲಿ ಮಾಯವಾಗುವುವು. ನಮಗೆ ಮೊದಲು ಕಾಣುವ ಮಹಾ ವಸ್ತುವೆ ನಾವು. ನಾವು ಕೂಡ ಅಸ್ತಿತ್ವದ ದೃಷ್ಟಿಯಲ್ಲಿ ಇದೇ ಸಂದೇಹದಲ್ಲಿರುವವು. ಸಾಂತವೆಂದು ನಮಗೆ ಕಾಣುತ್ತಿದೆ. ನಾವು ಹುಟ್ಟಿದೆವು, ಸಾಯುವೆವು. ನಮ್ಮ ದೃಷ್ಟಿವಲಯ ಬಹಳ ಕಿರಿದು. ಸುತ್ತಲೂ ನಾವು ಮಿತಿಗೆ ಒಳಪಟ್ಟಿರುವೆವು. ಪ್ರಪಂಚ ನಮ್ಮ ಸುತ್ತಲೂ ಆವರಿಸಿದೆ. ಒಂದು ಕ್ಷಣದಲ್ಲಿ ಪ್ರಕೃತಿ ನಮ್ಮನ್ನು ನಿರ್ನಾಮ ಮಾಡಬಲ್ಲದು. ನಮ್ಮ ದೇಹ ಹೇಗೊ ಒಟ್ಟಿಗೆ ಇದೆ. ಕ್ಷಣವೊಂದರಲ್ಲಿ ಅದು ಚೂರುಚೂರಾಗಿ ಹೋಗಬಲ್ಲದು. ಇದು ನಮಗೆ ಗೊತ್ತಿದೆ. ಕರ್ಮ ಪ್ರಪಂಚದಲ್ಲಿ ನಾವೆಷ್ಟು ಬಲಹೀನರು ! ಹೆಜ್ಜೆ ಹೆಜ್ಜೆಗೆ ನಮ್ಮ ಇಚ್ಛಾಶಕ್ತಿಯು ಕುಂಠಿತವಾಗುವುದು. ನಮಗೆ ಎಷ್ಟೋ ಮಾಡಬೇಕೆಂದು ಆಸೆ. ಆದರೆ ನಾವು ಸಾಧಿಸುವುದು ಎಷ್ಟು ಅಲ್ಪ ! ನಾವು ಏನೇನೊ ಇಚ್ಚಿಸಬಹುದು. ನಮಗೆ ಎಲ್ಲಾ ಬೇಕು. ದೂರದ ನಕ್ಷತ್ರಕ್ಕೆ ಹೋಗಬೇಕೆಂದು ಆಸೆ, ಆದರೆ ಹೋಗಲಾರೆವು. ಆದರೆ ನಮ್ಮ ಆಸೆಯಲ್ಲಿ ಸಾಧಿಸುವುದು ಎಷ್ಟು ಅಲ್ಪ ! ದೇಹ ಅದಕ್ಕೆ ಆಸ್ಪದ ಕೊಡುವುದಿಲ್ಲ. ಸರಿ, ಪ್ರಕೃತಿ ಕೂಡ ನಮ್ಮ ಇಚ್ಛೆ ಈಡೇರುವುದಕ್ಕೆ ಆತಂಕವಾಗಿರುವುದು. ನಾವು</p>
		<p>ದುರ್ಬಲರು. ಯಾವುದು ಹೂವಿನಲ್ಲಿ, ಒಂದು ಮರಳು ಕಣದಲ್ಲಿ, ಪ್ರಕೃತಿಯಲ್ಲಿ ಮತ್ತು ಪ್ರತಿಯೊಂದು ಆಲೋಚನೆಯಲ್ಲಿಯೂ ಸತ್ಯವೊ ಅದು ನಮ್ಮ ವಿಷಯದಲ್ಲಿ ಅದಕ್ಕಿಂತ ನೂರರಷ್ಟು ಸತ್ಯ. ನಾವೂ ಕೂಡ ಈ ಇಕ್ಕಟ್ಟಿನ ಮಧ್ಯೆ ಸಿಕ್ಕಿಕೊಂಡಿರುವವು. ಏಕಕಾಲದಲ್ಲಿ ನಾವು ಸಾಂತ ಮತ್ತು ಅನಂತ, ಅಲೆಯೆ ಸಾಗರ, ಆದರೂ ಅಲ್ಲ. ಅಲೆಯ ಯಾವ ಭಾಗವನ್ನೂ ಇದು ಸಮುದ್ರ ಅಲ್ಲ ಎಂದು ಹೇಳಲಾಗುವುದಿಲ್ಲ. ಸಾಗರವೆಂದರೆ ಅಲೆ ಮತ್ತು ಇತರ ವಸ್ತುಗಳಿಗೆಲ್ಲಾ ಅನ್ವಯಿಸುವುದು. ಆದರೂ ಅಲೆ ಸಾಗರದಿಂದ ಬೇರೆ. ಅನಂತ ಅಸ್ತಿತ್ವ ಸಾಗರದಲ್ಲಿ ನಾವು ಕಿರಿ ಅಲೆಗಳಂತೆ. ಆದರೂ ನಮ್ಮನ್ನು ನಾವು ಅರಿಯಬೇಕೆಂದು ಯತ್ನಿಸಿದರೆ ಅದು ಅಸಾಧ್ಯ - ನಾವು ಅನಂತವಾಗಿರುವೆವು.</p>
		<p>ನಾವು ಕನಸಿನಲ್ಲಿ ಸಂಚರಿಸುತ್ತಿರುವಂತೆ ತೋರುವುದು. ಕನಸು ಅದನ್ನು ಕಾಣುತ್ತಿರುವವನಿಗೆ ಸತ್ಯ. ಆದರೆ ಅದನ್ನು ಅರಿಯಬೇಕೆಂದು ಯತ್ನಿಸಿದೊಡನೆಯೆ ಅದು ಮಾಯವಾಗುವುದು. ಏತಕ್ಕೆ? ಅದು ಅಸತ್ಯವೆಂದಲ್ಲ. ಅದನ್ನು ಯುಕ್ತಿಯಿಂದ, ಬುದ್ದಿಯಿಂದ ತಿಳಿದುಕೊಳ್ಳುವುದಕ್ಕೆ ಆಗುವುದಿಲ್ಲ. ಈ ಜೀವನದಲ್ಲಿ ಎಲ್ಲವೂ ಅಷ್ಟು ಅಗಾಧವಾಗಿದೆ, ಬುದ್ದಿ ಇದರೊಂದಿಗೆ ಸರಿತೂಗಲಾರದು. ಯುಕ್ತಿನಿಯಮಕ್ಕೆ ಅದು ಮಣಿಯುವುದಿಲ್ಲ. ಬುದ್ದಿ ತನ್ನನ್ನು ಹಿಡಿಯಲು ಬೀಸುವ ಬಲೆಯನ್ನು ನೋಡಿ ಅದು ನಗುವುದು. ಇದು ಆತ್ಮನಿಗೆ ಸಾವಿರ ಪಾಲು ಹೆಚ್ಚು. ನಾವೇ ವಿಶ್ವದ ಅತಿ ದೊಡ್ಡ ರಹಸ್ಯ.</p>
		<p>ಇದೆಲ್ಲ ಎಷ್ಟು ಅದ್ಭುತವಾಗಿದೆ ! ಮನುಷ್ಯರ ಕಣ್ಣನ್ನು ನೋಡಿ, ನಾವು ಅದನ್ನು ಎಷ್ಟು ಸುಲಭವಾಗಿ ನಾಶಮಾಡಬಹುದು. ಆದರೂ ಬೃಹತ್ ಸೂರ್ಯನಿರುವುದು ನೀವು ನೋಡುವುದರಿಂದ. ಜಗತ್ತು ಇದೆ, ಕಾರಣ ನಿಮ್ಮ ಕಣ್ಣು ಅದಕ್ಕೆ ಪ್ರಮಾಣವಾಗಿದೆ. ಈ ರಹಸ್ಯವನ್ನು ಕುರಿತು ಆಲೋಚಿಸಿ ನೋಡಿ. ಈ ಅಲ್ಪ ಕಿರಿಯ ಚಕ್ಕುಗಳು ! ಪ್ರಬಲ ಕಾಂತಿಯಾಗಲಿ ಒಂದು ಗುಂಡು ಸೂಜಿಯಾಗಲಿ ಅದನ್ನು ನಾಶಮಾಡಬಲ್ಲದು. ಆದರೂ ಪ್ರಚಂಡ ಧ್ವಂಸಕಾರಕಯಂತ್ರ, ಪ್ರಕೃತಿಯ ವಿನಾಶಹೇತುಗಳು, ಕೋಟ್ಯಂತರ ಸೂರ್ಯ, ಚಂದ್ರ, ತಾರೆ, ಪೃಥ್ವಿಯ ಅದ್ಭುತಗಳೆಲ್ಲ ಇರುವುದಕ್ಕೆ ಕಾರಣ ಈ ಎರಡು ಕಣ್ಣುಗಳು. ಇವುಗಳೆಲ್ಲ ಇವೆ. ಎಂದು ಈ ಎರಡು ಪುಟ್ಟಕಣ್ಣುಗಳು ದಾಖಲೆ ಕೊಡಬೇಕು. ಪ್ರಕೃತಿ ನೀನಿರುವೆ ಎಂದು ಕಣ್ಣು ಹೇಳುವುದು. ಪ್ರಕೃತಿ ಇದೆ ಎಂದು ನಾವು ನಂಬುವೆವು. ಹೀಗೆ ನಮ್ಮ ಇಂದ್ರಿಯಗಳೆಲ್ಲ.</p>
		<p>ಇದೇನು? ದುರ್ಬಲತೆ ಇರುವುದೆಲ್ಲಿ? ಯಾರು ಬಲಶಾಲಿಗಳು? ಯಾವುದು ದೊಡ್ಡದು, ಯಾವುದು ಸಣ್ಣದು? ಒಂದು ಕ್ಷುದ್ರಕಣವು ಕೂಡ ಇಡೀ ಬ್ರಹ್ಮಾಂಡದ ಇರುವಿಕೆಗೆ ಅವಶ್ಯವಾಗಿರುವಂತಹ ಅದ್ಭುತ ಸಾಪೇಕ್ಷ ಜಗತ್ತಿನಲ್ಲಿ, ಯಾರು ಮೇಲು ಯಾರು ಕೀಳು ? ಇದನ್ನು ನಾವು ನಿಷ್ಕರ್ಷಿಸಲಾರೆವು. ಏತಕ್ಕೆ? ಏಕೆಂದರೆ ಯಾವುದೂ ಮೇಲಲ್ಲ ಕೀಳಲ್ಲ. ಈ ಅನಂತ ಅಸ್ತಿತ್ವದ ಕಡಲಿನಲ್ಲಿ ಎಲ್ಲವೂ</p>
		<p>ಒಂದಕ್ಕೊಂದು ಅಧೀನ. ಇವುಗಳ ಸತ್ಯವೇ ಅನಂತ, ಮೇಲಿರುವುದೆಲ್ಲ ಅನಂತವೆ. ಮರ ಅನಂತ, ಅದರಂತೆಯೆ ನೀವು ನೋಡುವ, ಅನುಭವಿಸುವ ಪ್ರತಿಯೊಂದು ಮರಳು ಕಣ, ಯೋಚನೆ, ಜೀವ, ಇರುವುದೆಲ್ಲ ಅನಂತ. ಅನಂತವೇ ಸಾಂತ, ಸಾಂತವೇ ಅನಂತ. ಇದೇ ನಮ್ಮ ಅಸ್ತಿತ್ವ. - ಇದೆಲ್ಲ ನಿಜವಿರಬಹುದು. ಆದರೆ ಈಗ ಯಾವುದು ಅನಂತವನ್ನು ಬಯಸುತ್ತಿದೆಯೋ ಅದು ಅಪ್ರಜ್ಞಾಪೂರ್ವಕವಾಗಿದೆ. ನಮ್ಮ ಅನಂತ ಸ್ವಭಾವವನ್ನು ನಾವು ಮರೆತಿರುವೆವೆಂದಲ್ಲ. ಯಾರೂ ಅದನ್ನು ಮರೆಯಲಾರರು. ತಾನು ನಾಶವಾಗುತ್ತೇನೆ ಎಂದು ಯಾರು ಆಲೋಚಿಸಬಲ್ಲರು? ನಾನು ಸಾಯುತ್ತೇನೆ ಎಂದು ಯಾರಿಗೆ ಆಲೋಚಿಸುವುದಕ್ಕೆ ಸಾಧ್ಯ? ಯಾರಿಗೂ ಸಾಧ್ಯವಿಲ್ಲ. ಅನಂತಕ್ಕೂ ನಮಗೆ ಇರುವ ಸಂಬಂಧವೆಲ್ಲ ಅಪ್ರಜ್ಞಾಪೂರ್ವಕವಾಗಿ ಕೆಲಸ ಮಾಡುತ್ತಿದೆ. ಒಂದು ರೀತಿಯಲ್ಲಿ, ನಮ್ಮ ನಿಜವಾದ ಸ್ಥಿತಿಯನ್ನು ಮರೆಯುವವು. ಅದಕ್ಕೇ ಈ ದುಃಖವೆಲ್ಲ. - ನಮ್ಮ ದೈನಂದಿನ ವ್ಯವಹಾರದಲ್ಲಿ ಸಣ್ಣ ಪುಟ್ಟ ವಸ್ತುಗಳ ವಿಷಯದಲ್ಲಿ ಮೊಸರಾಗುವೆವು, ಕುದ್ರ ವ್ಯಕ್ತಿಗಳಿಗೆ ದಾಸರಾಗುವೆವು. ನಾವು ಸಾಂತರು, ಕುದ್ರವಕಿಗಳು ಎಂದು ಭಾವಿಸುವೆವು. ಅದರಿಂದಲೇ ದುಃಖ. ಆದರೂ ನಾವು ಅನಂತರೆಂದು ಭಾವಿಸುವುದು ಎಷ್ಟು ಕಷ್ಟ ! ಈ ದುಃಖಸಂಕಟಗಳ ಮಧ್ಯದಲ್ಲಿ ಒಂದು ಸಣ್ಣ ಘಟನೆ ನಮ್ಮ ಸಮತ್ವಕ್ಕೆ ಭಂಗ ತರುವಾಗ ನಾವು ಅನಂತ ಎಂದು ಭಾವಿಸ ಬೇಕಾಗಿದೆ. ವಾಸ್ತವಿಕವಾಗಿ ನಾವು ಅದೇ ಆಗಿರುವೆವು. ತಿಳಿದೊ ತಿಳಿಯದೆಯೊ ಆ ಅನಂತವನ್ನು ನಾವೆಲ್ಲ ಅರಸುತ್ತಿರುವೆವು; ನಿತ್ಯಮುಕ್ತವಾದುದನ್ನು ನಾವೆಲ್ಲ ಅರಸುತ್ತಿರುವೆವು.</p>
		<p>ಒಂದು ಧರ್ಮವಿಲ್ಲದ, ಯಾವ ದೇವದೇವತೆಗಳನ್ನೂ ಆರಾಧಿಸದ, ಯಾವ ಜನಾಂಗವೂ ಪ್ರಪಂಚದಲ್ಲಿ ಇಲ್ಲ. ದೇವರಿರುವನೆ ಇಲ್ಲವೆ ಎಂಬುದಲ್ಲ ಪ್ರಶ್ನೆ. ಆದರೆ ಈ ಭಾವನೆಯ ಹಿಂದಿರುವ ಮಾನಸಿಕ ಸ್ಥಿತಿಯ ಸ್ವರೂಪವೇನು? ಪ್ರಪಂಚವೆಲ್ಲ ಏತಕ್ಕೆ ದೇವರನ್ನು ಹುಡುಕುವುದಕ್ಕೆ ಪ್ರಯತ್ನಿಸುತ್ತಿದೆ? ಇದಕ್ಕೆ ಕಾರಣವೇನು? ನಮಗೆ ಎಷ್ಟೇ ಬಂಧನವಿದ್ದರೂ, ನಮಗೆ ಒಂದು ಕ್ಷಣ ಪುರಸತ್ತು ಕೊಡದೆ ಅದ್ಭುತ ಶಕ್ತಿಯ ನಿಯಮ ತುಳಿಯುತ್ತಿದ್ದರೂ, ನಾವೆಲ್ಲಿಗೆ ಹೋದರೂ, ಏನು ಮಾಡಲೆತ್ನಿಸಿದರೂ, ಸರ್ವ ವ್ಯಾಪಿಯಾದ ಈ ನಿಯಮ ನಮಗೆ ತೊಂದರೆ ಕೊಡುತ್ತಿದ್ದರೂ ಮಾನವ ತನ್ನ ಸ್ವಾತಂತ್ರ್ಯವನ್ನು ಮರೆಯಲಾರ, ಅದನ್ನು ಅರಸುತ್ತಿರುವನು. ಸ್ವಾತಂತ್ರ್ಯದ ಅನ್ವೇಷಣೆಯೇ ಎಲ್ಲಾ ಧರ್ಮಗಳ ಗುರಿ, ಅದು ಅವುಗಳಿಗೆ ಗೊತ್ತಿರಲಿ ಇಲ್ಲದಿರಲಿ, ಅದನ್ನು ಚೆನ್ನಾಗಿ ವಿವರಿಸಲಿ, ಅಥವಾ ಒರಟಾಗಿ ವಿವರಿಸಲಿ ಈ ಭಾವನೆ ಮಾತ್ರ ಅಲ್ಲಿದೆ. ಅತಿ ಕೆಳಗಿರುವ ಅಜ್ಞಾನಿ ಕೂಡ ಪ್ರಕೃತಿ ನಿಯಮವನ್ನು ತನ್ನ ಸ್ವಾಧೀನದಲ್ಲಿಟ್ಟುಕೊಂಡಿರುವ ಯಾವುದಾದರೊಂದನ್ನು ನೋಡಲಿಚ್ಛಿಸುವನು. ಪ್ರಕೃತಿಯನ್ನು ಸೋಲಿಸುವ, ಅದರ ಸರ್ವಾಧಿಕಾರವನ್ನು ಅಲ್ಲಗಳೆಯಬಲ್ಲ, ಯಾವ ನಿಯಮದ ಅಂಕೆಯಲ್ಲಿಯೂ ಇಲ್ಲದ ಒಂದು ಭೂತವೊ ಪ್ರೇತವೊ ದೇವರನ್ನೂ ನೋಡಲಿಚ್ಚಿಸುವನು. “ಈ ನಿಯಮವನ್ನು</p>
		<p>ಅಲ್ಲಗಳೆಯಬಲ್ಲ ಯಾರಾದರೊಬ್ಬರು” ಎಂಬ ಧ್ವನಿಯೇ ಮಾನವನ ಹೃದಯದಿಂದ ಬರುತ್ತಿದೆ. ನಿಯಮವನ್ನು ತುಳಿಯುವ ಯಾರಾದರೊಬ್ಬರನ್ನು ನಾವು ಅರಸುತ್ತಿರುವೆವು. ರೈಲು, ಕಂಬಿಯ ಮೇಲೆ ವೇಗದಿಂದ ಓಡುತ್ತಿದೆ. ಒಂದು ಸಣ್ಣ ಕೀಟ ರೈಲಿನ ದಾರಿಯಿಂದ ತಪ್ಪಿಸಿಕೊಳ್ಳುವುದು. ನಾವು ತಕ್ಷಣ ''ರೈಲು ಜಡ, ಒಂದು ಯಂತ್ರ, ಕೀಟ ಚೇತನ, ಬದುಕಿದೆ' ಎನ್ನುವೆವು. ಏಕೆಂದರೆ ಅದು ನಿಯಮವನ್ನು ಉಲ್ಲಂಘಿಸಲು ಯತ್ನಿಸಿತು. ರೈಲ್ವೆ ಯಂತ್ರಕ್ಕೆ ಎಷ್ಟೇ ಶಕ್ತಿಯಿರಲಿ, ಬಲವಿರಲಿ ನಿಯಮವನ್ನು ಉಲ್ಲಂಘಿಸಲಾರದು. ಮನುಷ್ಯ ಇಚ್ಚಿಸಿದ ಕಡೆ ಅದು ಹೋಗಬೇಕು, ಬೇರೆ ವಿಧಿಯೆ ಇಲ್ಲ. ಕೀಟಸಣ್ಣದಾದರೂ ಕ್ಷುದ್ರವಾದರೂ ನಿಯಮವನ್ನು ಉಲ್ಲಂಘಿಸಿ ಅಪಾಯದಿಂದ ಪಾರಾಗಲು ಯತ್ನಿಸಿತು. ನಿಯಮವನ್ನು ಮಾರುವುದಕ್ಕೆ ಸ್ವಾತಂತ್ರ್ಯವನ್ನು ಚಲಾಯಿಸುವುದಕ್ಕೆ ಯತ್ನಿಸಿತು. ಆ ಕೀಟದಲ್ಲಿ ಅದು ಭವಿಷ್ಯದಲ್ಲಿ ದೇವರಾಗುವ ಚಿಹ್ನೆ ಇತ್ತು. ಈ ಎಲ್ಲ ಕಡೆಯಲ್ಲಿಯೂ ಸ್ವಾತಂತ್ರ್ಯವನ್ನು, ಆತ್ಮನ ಸ್ವಾತಂತ್ರ್ಯವನ್ನು ವ್ಯಕ್ತಪಡಿಸುವುದನ್ನು ನೋಡುವೆವು. ಪ್ರತಿಯೊಂದು ಧರ್ಮದ ದೇವತೆಗಳ ರೂಪದಲ್ಲಿ ಅದು ಪ್ರತಿಬಿಂಬಿತವಾಗಿದೆ. ಆದರೆ ಇದಿನ್ನೂ ಕೇವಲ ಬಾಹ್ಯವಾಗಿದೆ, ದೇವರನ್ನು ಹೊರಗಡೆ ನೋಡುವವರಿಗೆ ಮಾತ್ರ ಆಗಿದೆ. ಮಾನವ ತಾನು ಏನೂ ಇಲ್ಲ ಎಂದು ನಿರ್ಧರಿಸಿದ; ನಾನು ಮುಕ್ತನಾಗುವಂತೆಯೇ ಇಲ್ಲ ಎಂದು ಅಂಜಿದ, ಅದಕ್ಕೆ ಪ್ರಕೃತಿಯಾಚೆ ಮುಕ್ತನಾದ ಒಬ್ಬನನ್ನು ಹುಡುಕಿಕೊಂಡು ಹೋದ. ಕ್ರಮೇಣ ಹಲವರು ಇಂತಹ ಮುಕ್ತಜೀವಿಗಳಿರುವರು ಎಂಬುದನ್ನು ನೋಡಿದನು. ಕ್ರಮೇಣ ಅವರನ್ನೆಲ್ಲ ಸರ್ವೇಶ್ವರ ದೇವದೇವ ಎಂಬ ಒಂದು ವ್ಯಕ್ತಿಯಲ್ಲಿ ಹುದುಗಿಸಿದ. ಇದರಿಂದಲೂ ಅವನಿಗೆ ತೃಪ್ತಿ ಬರಲಿಲ್ಲ. ಸತ್ಯಕ್ಕೆ ಸ್ವಲ್ಪ ಸಮಿಾಪ ಬಂದ. ತಾನೇನಾಗಿದ್ದರೂ, ಒಂದು ರೀತಿಯಲ್ಲಿ ತನಗೂ ಆ ದೇವದೇವ ಸರ್ವೆಶ್ವರನಿಗೂ ಒಂದು ಸಂಬಂಧವಿದೆ ಎಂಬುದನ್ನು ಕಂಡುಹಿಡಿದನು. ಅವನು ತಾನು ಬದ್ದ ದುರ್ಬಲ ಕೀಳು ಎಂದು ಎಷ್ಟೇ ಭಾವಿಸಿದ್ದರೂ, ಹೇಗೋ ಆ ಸರ್ವೇಶ್ವರನೊಂದಿಗೆ ಒಂದು ಸಂಬಂಧವಿದೆ ಎಂದು ಭಾವಿಸಿದ. ಆಗ ಅವನಿಗೆ ಹಲವು ಬಗೆಯ ದರ್ಶನಗಳಾದವು, ಆಲೋಚನೆ ವಿಕಾಸವಾಯಿತು, ಜ್ಞಾನ ವೃದ್ಧಿಯಾಯಿತು. ಕ್ರಮೇಣ ಅವನು ದೇವರನ್ನು ಸಮಿಾಪಿಸಿದನು. ದೇವತೆಗಳೆಲ್ಲ, ಸರ್ವಶಕ್ತನಾದ ಒಬ್ಬ ಮುಕ್ತಾತ್ಮನನ್ನು ಹುಡುಕುವ ಮಾನಸಿಕ ಸಾಹಸವೆಲ್ಲ ಕೇವಲ ತನ್ನ ಸಂಬಂಧದ ಭಾವನೆಯ ಪ್ರತಿಬಿಂಬ ಎಂಬುದನ್ನು ಅರಿತನು. ಕೊನೆಗೆ ಅವನು 'ದೇವರು ತನ್ನಂತೆ ಮಾನವನನ್ನು ಸೃಷ್ಟಿಸಿರುವುದು ಮಾತ್ರವಲ್ಲ 'ಮಾನವ ತನ್ನಂತೆ ದೇವರನ್ನು ಸೃಷ್ಟಿಸಿರುವನು” ಎಂಬುದೂ ಸತ್ಯವೆಂದು ಅರಿತನು. ದಿವ್ಯ ಸ್ವಾತಂತ್ರ್ಯ ಭಾವನೆಯನ್ನು ಇದು ವ್ಯಕ್ತಪಡಿಸಿತು. ಆ ದಿವ್ಯಾತ್ಮ ಯಾವಾಗಲೂ ತಮ್ಮ ಆಂತರ್ಯದಲ್ಲಿದ್ದನು, ಅಂತರತಮನಾಗಿದ್ದನು. ಅವನನ್ನು ನಾವು ಹೊರಗೆ ಅರಸುತ್ತಿದ್ದೆವು. ಕೊನೆಗೆ ನಮ್ಮ ಹೃದಯಾಂತರಾಳದಲ್ಲೇ ಅವನಿರುವನೆಂಬುದನ್ನು ಅರಿತೆವು. ಒಬ್ಬ ಮನುಷ್ಯ ತನ್ನ ಎದೆಯ ಬಡಿತವನ್ನೇ ಯಾರೋ ಹೊರಗೆ ಬಾಗಿಲನ್ನು ಶಬ್ದ ಮಾಡುತ್ತಿರುವರೆಂದು ಭ್ರಮಿಸಿ, ಬಾಗಿಲು ತೆರೆದು ಯಾರೂ ಕಾಣದೆ ಹಿಂತಿರುಗಿದ ಕಥೆ ನಿಮಗೆ ಗೊತ್ತಿರಬಹುದು. ಪುನಃ ಬಾಗಿಲ ಸದ್ದನ್ನು ಕೇಳಿದನು. ಆಗಲೂ ಯಾರೂ</p>
		<p>ಇರಲಿಲ್ಲ. ಅನಂತರ ಇದು ತನ್ನದೇ ಎದೆಯ ಬಡಿತ, ಅದನ್ನು ಹೊರಗಿನ ಬಾಗಿಲ ಸದ್ದು ಎಂದು ತಪ್ಪು ತಿಳಿದಿದ್ದೆ ಎಂದು ಅರಿತನು. ಇದರಂತೆಯೇ ಹೊರಗೆ ಅನ್ವೇಷಣೆ ಮುಗಿದ ಮೇಲೆ, ಮೊದಲು ಹೊರಗಿನ ಪ್ರಕೃತಿಯಲ್ಲಿ ಇದೆ ಎಂದು ಕಲ್ಪಿಸಿಕೊಂಡಿದ್ದ ಅನಂತ ಸ್ವಾತಂತ್ರ್ಯ ನಿಜವಾಗಿಯೂ ತನ್ನ ಅಂತರಂಗ ಸಾಕ್ಷಿ, ಆತ್ಮ, ಸತ್ಯ, ಅದು ತಾನೆ ಆಗಿರುವೆನು ಎಂಬುದನ್ನು ಅರಿಯುವನು.</p>
		<p>ಕೊನೆಗೆ ಮಾನವ ಅಸ್ತಿತ್ವದ ಈ ಅದ್ಭುತ ದ್ವಿಮುಖವನ್ನು, ಅಂದರೆ ಆತ್ಮ ಸಾಂತ ಮತ್ತು ಅನಂತವಾಗಿದೆ, ಆ ಸರ್ವವ್ಯಾಪಿಯೆ ಸಾಂತವಾಗಿರುವ ಆತ್ಮ ಎಂಬುದನ್ನು ತಿಳಿಯುವನು. ಅನಂತವು ಬುದ್ದಿಜಾಲದಲ್ಲಿ ಸಿಕ್ಕಿ ಸಾಂತವಾದಂತೆ ತೋರುತ್ತಿರುವುದು, ಆದರೆ ಸತ್ಯ ಎಂದಿಗೂ ಬದಲಾಯಿಸುವುದಿಲ್ಲ.</p>
		<p>ಇದೇ ನಿಜವಾದ ಜ್ಞಾನ: ನಮ್ಮ ಆತ್ಮನ ಆತ್ಮ, ನಮ್ಮಲ್ಲಿರುವ ಸತ್ಯ, ಅವಿಕಾರಿಯೂ, ಸನಾತನವೂ, ಶುದ್ದವೂ ಸ್ವತಂತ್ರವೂ ಆದುದು, ನಾವು ನಿಲ್ಲಲು ಇರುವ ಗಟ್ಟಿಯಾದ ನೆಲವೇ ಅದು.</p>
		<p>ಇದೇ ಎಲ್ಲ ಮರಣದ ಅಂತ್ಯ, ಎಲ್ಲ ಅಮೃತತ್ವದ ಉದಯ. ಎಲ್ಲ ದುಃಖದ ಕೊನೆ. ಯಾರು ಅನೇಕದಲ್ಲಿ ಆ ಏಕವನ್ನು ನೋಡುವನೊ, ಬದಲಾಯಿಸು ತಿರುವುದರಲ್ಲಿ ಬದಲಾಯಿಸದೆ ಇರುವವನನ್ನು ನೋಡುವನೊ, ಅವನನ್ನು ತನ್ನಾತ್ಮನ ಆತ್ಮವೆಂದು ಅರಿಯುವನೋ ಅವನಿಗೆ ಮಾತ್ರ ಶಾಶ್ವತ ಶಾಂತಿ, ಇತರರಿಗಲ್ಲ.</p>
		<p>ಎಷ್ಟೇ ಅವನತಿಗೆ ಇಳಿದಿದ್ದರೂ, ದುಃಖ ಕೂಪದಲ್ಲಿ ಬಿದ್ದಿದ್ದರೂ ಆತ್ಮ ತನ್ನ ಜ್ಯೋತಿಕಿರಣ ಒಂದನ್ನು ಕಳಿಸುವುದು. ಮಾನವನು ಜಾಗ್ರತನಾಗಿ ಯಾವುದು ನಿಜವಾಗಿ ತನ್ನದೊ ಅದನ್ನು ಎಂದಿಗೂ ಕಳೆದುಕೊಳ್ಳಲಾರನೆಂದು ಅರಿಯುವನು. ನಿಜವಾಗಿ ಯಾವುದು ನಮ್ಮದೂ ಅದನ್ನು ನಾವು ಎಂದಿಗೂ ಕಳೆದುಕೊಳ್ಳುವುದಿಲ್ಲ. ಯಾರು ತಮ್ಮ ವ್ಯಕ್ತಿತ್ವವನ್ನು ಕಳೆದುಕೊಳ್ಳಲಿಚ್ಛಿಸುವರು? ತಮ್ಮ ಜೀವನವನ್ನು ಕಳೆದುಕೊಳ್ಳಲಿಚ್ಛಿಸುವರು? ನಾನು ಒಳ್ಳೆಯವನಾಗಿದ್ದರೆ, ಮೊದಲು ನನ್ನ ಅಸ್ತಿತ್ವ, ಅನಂತರ ಅದು ಒಳ್ಳೆಯ ಗುಣದ ಬಣ್ಣವನ್ನು ಪಡೆಯುವುದು. ನಾನು ಕೆಟ್ಟವನಾಗಿದ್ದರೆ, ಮೊದಲು ಅಸ್ತಿತ್ವ, ಅನಂತರ ಅದು ಕೆಟ್ಟ ಗುಣದ ಬಣ್ಣವನ್ನು ಪಡೆಯುವುದು. ಮೊದಲು ಇರವು, ಕೊನೆಗೆ ಇರವು, ಯಾವಾಗಲೂ ಇರವು. ಅದೆಂದಿಗೂ ನಾಶವಾಗುವುದಿಲ್ಲ, ಅದು ಯಾವಾಗಲೂ ಇರುವುದು.</p>
		<p>ಆದಕಾರಣ ಎಲ್ಲರಿಗೂ ಭರವಸೆ ಇದೆ. ಯಾರೂ ನಾಶವಾಗುವುದಿಲ್ಲ. ಯಾರೂ ಎಂದೆಂದಿಗೂ ಪತಿತರಾಗಿಯೆ ಉಳಿಯುವುದಿಲ್ಲ. ಜೀವನವೆಂಬುದು ಒಂದು ಕ್ರೀಡಾಭೂಮಿ, ಆಟದಲ್ಲಿ ಎಷ್ಟೇ ಪೆಟ್ಟು ಬೀಳಲಿ, ಎಷ್ಟೇ ಜರ್ಝರಿತರಾಗಲಿ, ಆತ್ಮ ಯಾವಾಗಲೂ ಇರುವುದು. ಅದಕ್ಕೆ ಘಾಸಿಯಿಲ್ಲ, ಆ ಅನಂತವೆ ನಾವು.</p>
		<p>ವೇದಾಂತಿಯೊಬ್ಬ ಹೀಗೆ ಹಾಡಿದ: 'ನನಗೆ ಅಂಜಿಕೆಯಾಗಲಿ, ಸಂಶಯವಾಗಲಿ ಎಂದಿಗೂ ಇರಲಿಲ್ಲ. ಮೃತ್ಯು ನನಗೆ ಬರಲಿಲ್ಲ. ನನಗೆ ತಂದೆತಾಯಿಗಳಿರಲಿಲ್ಲ. ನಾನು ಎಂದಿಗೂ ಹುಟ್ಟಿಯೇ ಇರಲಿಲ್ಲ. ನನಗೆ ವೈರಿಗಳೆಲ್ಲಿ ? ಎಲ್ಲಾ ನಾನೇ, ಸಚ್ಚಿದಾನಂದ ಶಿವೋಹಂ ಶಿವೋಹಂ. ಕೋಪ, ಕಾಮ, ಅಸೂಯೆ, ಹೀನಭಾವನೆ ಇವಾವುದೂ ನನಗೆ ಇರಲಿಲ್ಲ, ನಾನೇ ಸಚ್ಚಿದಾನಂದಸ್ವರೂಪ, ಶಿವೋಹಂ ಶಿವೋಹಂ.''</p>
		<p>ಇದೇ ಎಲ್ಲ ಭವರೋಗಕ್ಕೆ ಚಿಕಿತ್ಸೆ: ಮೃತ್ಯುವನ್ನು ಗುಣಪಡಿಸುವ ಅಮೃತತ್ವ. ನಾವಿಲ್ಲಿ ಪ್ರಪಂಚದಲ್ಲಿ ಇರುವೆವು. ನಮ್ಮ ಪ್ರಕೃತಿ ಇದನ್ನು ವಿರೋಧಿಸುವುದು. ಆದರೆ ಹೀಗೆ ಹೇಳೋಣ: 'ಓಂ ತತ್ಸತ್, ನನಗೆ ಅಂಜಿಕೆ ಇಲ್ಲ, ಅನುಮಾನವಿಲ್ಲ, ನನಗೆ ಲಿಂಗ ಜಾತಿ ಬಣ್ಣವಿಲ್ಲ. ನನಗೆ ಯಾವ ಜಾತಿ ಇರಬಹುದು? ಯಾವ ಪಂಗಡ ನನ್ನನ್ನು ಅಳವಡಿಸಿಕೊಳ್ಳಬಹುದು? ನಾನು ಪ್ರತಿಯೊಂದರಲ್ಲಿಯೂ ಇರುವೆನು.”</p>
		<p>ದೇಹ ಎಷ್ಟು ದಂಗೆ ಎದ್ದರೂ, ಮನಸ್ಸು ಎಷ್ಟು ವಿರೋಧಿಸಿದರೂ, ಅಜ್ಞಾನದ ಕೂಪದಲ್ಲಿ, ಯಮಯಾತನೆಯ ದಾಡೆಯಲ್ಲಿ ನಿರಾಶೆಯ ಆಳದಲ್ಲಿರುವಾಗಲೂ ಇದನ್ನು ಒಂದು ಎರಡು ಮೂರು ಸಲ, ಇಲ್ಲ ಅನೇಕವೇಳೆ ಉಚ್ಚರಿಸಿ, ಜ್ಞಾನಜ್ಯೋತಿ ನಿಧಾನವಾಗಿ ಮೃದುವಾಗಿ ಬರುವುದು. ನಿಸ್ಸಂದೇಹವಾಗಿ ಬರುವುದು.</p>
		<p>ಅನೇಕ ವೇಳೆ ನಾನು ಮೃತ್ಯುವಿನ ದಾಡೆಯಲ್ಲಿದ್ದೆ, ಉಪವಾಸವಿದ್ದೆ, ಕಾಲೆಲ್ಲಾ ಗಾಯವಾಗಿತ್ತು, ಸಾಕಾಗಿತ್ತು. ಹಲವು ದಿನಗಳಿಂದ ಅನ್ನಾಹಾರಗಳಿರಲಿಲ್ಲ. ಮುಂದೆ ಒಂದು ಹೆಜ್ಜೆ ಇಡುವುದಕ್ಕೂ ಆಗುತ್ತಿರಲಿಲ್ಲ. ಒಂದು ಮರದ ಕೆಳಗೆ ಸಾಕಾಗಿ ಕುಳಿತುಕೊಳುತಿದೆ. ಪ್ರಾಣವಾಯು ಹಾರಿಹೋಗುವಂತೆ ಇತು . ಮಾತನಾಡಲಾರದಾದೆ, ಆಲೋಚಿಸಲಾರದ ಸ್ಥಿತಿಯಲ್ಲಿದ್ದೆ. ಆಗಲೂ ಮನಸ್ಸು ಪುನಃ ಈ ಭಾವವನ್ನು ಮೆಲ್ಲುತ್ತಿತ್ತು: “ನನಗೆ ಅಂಜಿಕೆ, ಮರಣಗಳಿಲ್ಲ, ನನಗೆ ಹಸಿವು ಬಾಯಾರಿಕೆ ಇಲ್ಲ. ನಾನೆ ಅದು ! ನಾನೆ ಅದು ! ಇಡೀ ಪ್ರಕೃತಿ ನನ್ನನ್ನು ನಾಶಮಾಡಲಾರದು. ಇದು ನನ್ನ ಸೇವಕ, ಹೇ, ದೇವದೇವನೆ, ಸರ್ವೇಶ್ವರನೆ ನಿನ್ನ ಶಕ್ತಿಯನ್ನು ವ್ಯಕ್ತಗೊಳಿಸು, ಕಳೆದುಕೊಂಡ ಸ್ವರಾಜ್ಯವನ್ನು ಪುನಃ ಪಡೆ, ಜಾಗ್ರತನಾಗು, ನಡೆ, ನಿಲ್ಲಬೇಡ !?” ಆಗ ಪುನಃ ಜೀವ ಬಂದಂತೆ ಏಳುತ್ತಿದ್ದೆ. ನೋಡಿ ಇಂದಿಗೂ ನಾನು ಜೀವಿಸಿರುವೆನು. ಯಾವಾಗಲಾದರೂ ಅಜ್ಞಾನ ಕವಿದರೆ ಸತ್ಯವನ್ನು ವ್ಯಕ್ತಗೊಳಿಸಿ, ಆಗ ನಿಮಗೆ ವಿರೋಧವಾಗಿರುವುದೆಲ್ಲ ಮಾಯವಾಗಲೇಬೇಕು. ಏಕೆಂದರೆ ಎಷ್ಟಾದರೂ ಇದೆಲ್ಲ ಒಂದು ಕನಸು, ಕಷ್ಟಗಳು ಮೇರುಪ್ರಾಯವಾಗಿದ್ದರೂ, ಎಲ್ಲಾ ನಿರಾಶಾಸೂಚಕವಾಗಿ ಭಯಂಕರವಾಗಿದ್ದರೂ ಇವೆಲ್ಲ ಮಾಯೆ, ಅಂಜಬೇಡಿ. ಅದು ತೋಲಗುವುದು. ಅದನ್ನು ಹಿಸುಕಿ, ಅದು ನಾಶವಾಗುವುದು, ತುಳಿಯಿರಿ ಅದು ಧ್ವಂಸವಾಗುವುದು. ಎಷ್ಟು ವೇಳೆ ನೀವು ಸೋಲುವಿರಿ ಎಂದು ನೋಡಬೇಡಿ, ಚಿಂತೆ ಇಲ್ಲ. ಕಾಲ ಅನಂತವಾದುದು. ಮುಂದೆ ಹೋಗಿ, ಪುನಃ ಪುನಃ ನಿಮ್ಮ ಶಕ್ತಿಯನ್ನು ವ್ಯಕ್ತಗೊಳಿಸಿ, ಜ್ಯೋತಿ ಬಂದೇ ಬರುವುದು. ಹುಟ್ಟಿದವರನ್ನೆಲ್ಲ ನೀವು ಪ್ರಾರ್ಥಿಸಬಹುದು, ಆದರೆ ಯಾರು ನಿಮ್ಮ ಸಹಾಯಕ್ಕೆ ಬರುವರು? ಯಾರೂ ತಪ್ಪಿಸಿಕೊಳ್ಳಲಾರದ</p>
		<p>ಮೃತ್ಯುವಿನಿಂದ ಹೇಗೆ ಪಾರಾಗುವಿರಿ? ನಿಮ್ಮಿಂದ ನೀವೇ ಉದ್ದಾರವಾಗಬೇಕು. ಸ್ನೇಹಿತರೆ, ಯಾರೂ ನಿನಗೆ ಸಹಾಯಮಾಡಲಾರರು. ನಿನಗೆ ನೀನೇ ದೊಡ್ಡ ಶತ್ರು, ನಿನಗೆ ನೀನೇ ದೊಡ್ಡ ಮಿತ್ರ. ಹಾಗಾದರೆ ಆತ್ಮನನ್ನು ನೀನು ದೃಢವಾಗಿ ಹಿಡಿದುಕೊ. ಎದ್ದು ನಿಲ್ಲು. ಅಂಜಬೇಕಾಗಿಲ್ಲ. ಎಲ್ಲ ದುಃಖ ದುರ್ಬಲತೆಗಳಲ್ಲಿಯೂ ನಿನ್ನ ಆತ್ಮ ವ್ಯಕ್ತವಾಗಲಿ. ಮೊದಲು ಅಸ್ಪಷ್ಟವಾಗಿ ಅಗೋಚರವಾಗಿದ್ದರೂ ಚಿಂತೆಯಿಲ್ಲ. ಕ್ರಮೇಣ ನಿನಗೆ ಧೈರ್ಯ ಬರುವುದು. ಸಿಂಹದಂತೆ ಹರಿಃ ಓಂ ತತ್ ಸತ್'' ಎಂದು ಗರ್ಜಿಸುವೆ. “ನಾನು ಪುರುಷನೂ ಅಲ್ಲ ಸ್ತ್ರೀಯೂ ಅಲ್ಲ, ದೇವನೂ ಅಲ್ಲ, ಅಸುರನೂ ಅಲ್ಲ. ನಾನು ಯಾವ ಬಗೆಯ ತರು ಲತೆ ಪ್ರಾಣಿಯೂ ಅಲ್ಲ. ನಾನು ಶ್ರೀಮಂತನೂ ಅಲ್ಲ, ಬಡವನೂ ಅಲ್ಲ. ನಾನು ಬುದ್ದಿವಂತನೂ ಅಲ್ಲ, ದಡ್ಡನೂ ಅಲ್ಲ. ಇವೆಲ್ಲ ಬಹಳ ಅಲ್ಪ, ನನ್ನ ನೈಜಸ್ಥಿತಿಗೆ ಹೋಲಿಸಿ ನೋಡಿದರೆ, ನಾನೇ ಅದು, ನಾನೇ ಅದು. ಸೂರ್ಯಚಂದ್ರತಾರೆಗಳನ್ನು ನೋಡಿ, ಅವುಗಳಲ್ಲಿ ಪ್ರಕಾಶಿಸುತ್ತಿರುವ ಕಾಂತಿಯೇ ನಾನು, ನಾನೇ ಬೆಂಕಿಯ ಸೌಂದರ್ಯ, ಪ್ರಪಂಚದ ಶಕ್ತಿ. ನಾನೇ ಅವನು, ನಾನೇ ಅವನು !” - ಹೀಗೆ ನಮ್ಮ ಋಷಿಗಳೊಬ್ಬರು ಹೇಳಿರುವರು: “ಯಾರು ನಾನು ಅಲ್ಪ ಎಂದು ಭಾವಿಸುವರೊ ಅವರು ಒಂದು ತಪ್ಪನ್ನು ಮಾಡುವರು. ಏಕೆಂದರೆ ಇರುವುದೊಂದೆ ಆತ್ಮ, ನಾನು ಸೂರ್ಯ ಇದೆ ಎನ್ನುವುದರಿಂದ ಅದು ಇದೆ; ನಾನು ಪ್ರಪಂಚವಿದೆ ಎನ್ನುವುದರಿಂದ ಅದು ಇದೆ. ನಾನಿಲ್ಲದೆ ಅವು ಇರಲಾರವು. ನಾನೆ ಸಚ್ಚಿದಾನಂದ ಸ್ವರೂಪ, ನಾನಾವಾಗಲೂ ಶಾಂತ ಶಿವ ಸುಂದರ. ನೋಡಿ, ಸೂರ್ಯನೇ ನಮ್ಮ ದೃಷ್ಟಿಗೆ ಕಾರಣ. ಆದರೂ ಯಾರ ಕಣ್ಣಿನ ದೋಷವೂ ಅದಕ್ಕೆ ಸೋಂಕುವುದಿಲ್ಲ, ಇದರಂತೆಯೆ ನಾನು. ನಾನು ಎಲ್ಲ ಅವಯವ ಗಳ ಮೂಲಕ, ಎಲ್ಲದರ ಮೂಲಕ ಕೆಲಸಮಾಡುತ್ತಿರುವೆನು. ಆದರೂ ಕರ್ಮಗಳ ಗುಣದೋಷಗಳು ನನಗೆ ಸೋಂಕುವುದಿಲ್ಲ. ನನಗೆ ನಿಯಮವಿಲ್ಲ, ಕರ್ಮವಿಲ್ಲ. ಕರ್ಮನಿಯಮ ನನ್ನ ಸ್ವಾಧೀನದಲ್ಲಿದೆ. ನಾನು ಹಿಂದೆಯೂ ಇದ್ದೆ, ಮುಂದೆಯೂ ಇರುವನು.</p>
		<p>“ನನ್ನ ನಿಜವಾದ ಸುಖ ಎಂದಿಗೂ ಪ್ರಾಪಂಚಿಕ ವಸ್ತುಗಳಲ್ಲಿ ಇರಲಿಲ್ಲ. ಗಂಡ ಹೆಂಡತಿ, ಮಕ್ಕಳಲ್ಲಿ ಇರಲಿಲ್ಲ. ನಾನು ಅನಂತಾಕಾಶದಂತೆ ಹಲವು ಬಣ್ಣದ ಮುಗಿಲುಗಳು ಹಾದು ಹೋಗುವುವು, ಕ್ಷಣಕಾಲ ಆಡಿ ಅನಂತರ ಚಲಿಸುವುವು. ಅದರ ಹಿಂದೆ ಅವಿಕಾರಿಯಾದ ನೀಲಿಯಾಗಸ ಒಂದೆ ಇರುವುದು. ಕ್ಷಣಕಾಲ ಸುಖದುಃಖ ಒಳ್ಳೆಯದು ಕೆಟ್ಟದ್ದು ಆತ್ಮವನ್ನು ಕವಿಯಬಹುದು. ಆದರೆ ನಾನು ಯಾವಾಗಲೂ ಇದ್ದೇನೆ. ಅವು ಸವಿಕಾರವಾದುದರಿಂದ ಹೊರಟುಹೋಗುತ್ತವೆ. ನಾನು ಅವಿಕಾರಿ; ಅದಕ್ಕೆ ಪ್ರಕಾಶಿಸುತ್ತಿರುವುದು. ದುಃಖ ಬಂದರೆ ಅದು ಸಾಂತವೆಂದು ನನಗೆ ಗೊತ್ತಿದೆ. ಆದಕಾರಣ ಅದು ನಾಶವಾಗಬೇಕು. ದೋಷ ಬಂದರೆ ಅದು ಸಾಂತವೆಂದು ಗೊತ್ತಿದೆ. ಆದಕಾರಣ ಅದು ಕೊನೆಗಾಣಬೇಕು. ನಾನೊಬ್ಬನೇ ಅನಂತ, ಅಸ್ಪರ್ಶ, ನಾನೇ ಸರ್ವವ್ಯಾಪಿ, ಆದ್ಯಂತರಹಿತ ಅವಿಕಾರಿಯಾದ ಆತ್ಮ.''</p>
		<p>ಎದುರಿಗಿರುವ ಈ ಅಮೃತವನ್ನು ಹೀರೋಣ. ಅಮೃತತ್ವವೆಲ್ಲ ಇದರಲ್ಲಿ ದೊರಕುವುದು, ಅವಿಕಾರಿಯಾದುದೆಲ್ಲ ಇದರಲ್ಲಿ ದೊರಕುವುದು. ಅಂಜಬೇಡಿ ! ನಾವು ಪಾಪಿಗಳು, ಸಾಂತರು, ನಾವು ಸಾಯುವೆವು ಎಂಬುದನ್ನು ನಂಬಬೇಡಿ. ಇದು ಸತ್ಯವಲ್ಲ.</p>
		<p>ಇದನ್ನು ಮೊದಲು ಕೇಳಬೇಕು, ಮನನ ಮಾಡಬೇಕು, ಧ್ಯಾನ ಮಾಡಬೇಕು.'' ಕೈಗಳು ಕೆಲಸಮಾಡುತ್ತಿರುವಾಗ ನಾನೇ ಅವನು ನಾನೇ ಅವನು' ಎಂದು ಉಚ್ಚರಿಸುತ್ತಿರಬೇಕು. ಈ ಭಾವನೆ ನಿಮ್ಮ ರಕ್ತಗತವಾಗಿ ಅಸ್ಸಿಗತವಾಗಿ ಮಾಂಸಗತವಾಗುವವರೆಗೆ, ಅಲ್ಪತೆ, ದುರ್ಬಲತೆ, ದುಃಖದೋಷಗಳೆಂಬ ಭಯಾನಕ ಸಪ್ರ ವಿಶೇಷವಾಗಿ ಮಾಯವಾಗುವವರೆಗೆ ಇದನ್ನು ಕುರಿತು ಆಲೋಚಿಸಿ, ಇದನ್ನೇ ಕನಸುಕಟ್ಟೆ, ಆಗ ಒಂದು ಕ್ಷಣವಾದರೂ ಸತ್ಯ ನಿಮ್ಮಿಂದ ಕಣ್ಮರೆ ಯಾಗುವುದಿಲ್ಲ.</p>
	</section>
	<section class="level1 unnumbered" epub:type="chapter" role="doc-chapter" id="id-028">
		<h1 class="level1-title" epub:type="title">ಯಾಜ್ಞವಲ್ಕ ಮತ್ತು ಮೈತ್ರೇಯೀ <sup><a epub:type="noteref" href="999-aside.xhtml#id-001-57">*</a></sup></h1>
		<p>“ಮೇಘಾಚ್ಛಾದಿತ ದಿನವಲ್ಲ ದುರ್ದಿನ, ಭಗವಂತನ ಹೆಸರನ್ನು ಕೇಳದ ದಿನ ದುರ್ದಿನ'' ಎಂದು ಹೇಳುತ್ತೇವೆ. ಯಾಜ ವಲ್ಕ ಮಹಾಜಾ ನಿ. ಭರತಖಂಡದಲ್ಲಿ ವ್ಯಕ್ತಿಯು ವಯಸ್ಸಾದ ಮೇಲೆ ಪ್ರಪಂಚವನ್ನು ತ್ಯಜಿಸಬೇಕೆಂದು ಶಾಸ್ತ್ರಗಳು ಸಾರುತ್ತವೆ. ಯಾಜ್ಞವಲ್ಕ ತನ್ನ ಸತಿಗೆ ಒಂದು ದಿನ 'ಪ್ರಿಯಳೆ, ನನ್ನ ದ್ರವ್ಯ, ಆಸ್ತಿಗಳನ್ನೆಲ್ಲ ನಿನಗೆ ಬಿಟ್ಟು ಹೋಗುವೆ'' ಎಂದ. ಅದಕ್ಕೆ ಅವಳು “ಸ್ವಾಮಿ, ನನಗೆ ಜಗತ್ತಿನ ಐಶ್ವರ್ಯವೆಲ್ಲ ದೊರೆತರೂ ಅದರಿಂದ ನನಗೆ ಮುಕ್ತಿ ದೊರಕುವುದೆ?'' ಎಂದು ಕೇಳಿದಳು. ''ಇಲ್ಲ. ಅದರಿಂದ ನೀನು ಶ್ರೀಮಂತಳಾಗುವೆ ಅಷ್ಟೆ. ಐಶ್ವರ್ಯ ನಮಗೆ ಮುಕ್ತಿ ದೊರಕಿಸಲಾರದು'' ಎಂದ. ಆಕೆ 'ನಾನು ಯಾವುದರಿಂದ ಮುಕ್ತಿಯನ್ನು ಪಡೆಯಬಹುದು? ಗೊತ್ತಿದ್ದರೆ ತಿಳಿಸಿ” ಎಂದಳು. ಯಾಜ್ಞವಲ್ಕ ಹೀಗೆಂದನು: “ನೀನಾವಾಗಲೂ ನನಗೆ ಪ್ರಿಯಳಾಗಿದ್ದೆ. ಈ ಪ್ರಶ್ನೆಯಿಂದ ಮತ್ತೂ ಪ್ರಿಯಳಾದೆ. ಬಾ ಕುಳಿತುಕೊ, ಹೇಳುತ್ತೇನೆ. ಅದನ್ನು ಕೇಳಿ ಆದಮೇಲೆ ಮನನ ಮಾಡು. ಗಂಡನಿಗಾಗಿ ಅಲ್ಲಿ ಹೆಂಡತಿ ಗಂಡನನ್ನು ಪ್ರೀತಿಸುವುದು, ಆತ್ಮನಿಗಾಗಿ ಅವಳು ಗಂಡನನ್ನು ಪ್ರೀತಿಸುವಳು. ಯಾವ ಗಂಡನೂ ಹೆಂಡತಿಗಾಗಿ ಹೆಂಡತಿಯನ್ನು ಪ್ರೀತಿಸುವುದಿಲ್ಲ. ಆತ್ಮನನ್ನು ಪ್ರೀತಿಸುವುದರಿಂದ ಅದಕ್ಕಾಗಿ ಅವಳನ್ನು ಪ್ರೀತಿಸುತ್ತಾನೆ. ಮಕ್ಕಳಿಗಾಗಿ ಅಲ್ಲ ಮಕ್ಕಳನ್ನು ಪ್ರೀತಿಸುವರು. ಐಶ್ವರಕ್ಕಾಗಿ ಯಾರೂ ಐಶ್ವರವನ್ನು ಪ್ರೀತಿಸುವುದಿಲ್ಲ, ಆತ್ಮನಿಗಾಗಿ ಐಶ್ವರವನ್ನು ಪ್ರೀತಿಸುವರು. ಬ್ರಾಹ್ಮಣನಿಗಾಗಿ ಬ್ರಾಹ್ಮಣನನ್ನು ಯಾರೂ ಪ್ರೀತಿಸುವುದಿಲ್ಲ, ಆತ್ಮನಿಗಾಗಿ ಬ್ರಾಹ್ಮಣನನ್ನು ಪ್ರೀತಿಸುವರು. ಕ್ಷತ್ರಿಯನಿಗಾಗಿ ಯಾರೂ ಕ್ಷತ್ರಿಯನನ್ನು ಪ್ರೀತಿಸುವುದಿಲ್ಲ, ಆತ್ಮನಿಗಾಗಿ ಕ್ಷತ್ರಿಯನನ್ನು ಪ್ರೀತಿಸುವರು. ಪ್ರಪಂಚಕ್ಕಾಗಿ ಯಾರೂ ಪ್ರಪಂಚವನ್ನು ಪ್ರೀತಿಸುವುದಿಲ್ಲ, ಆತ್ಮನಿಗಾಗಿ ಪ್ರಪಂಚವನ್ನು ಪ್ರೀತಿಸುವರು. ಇದರಂತೆಯೇ ದೇವತೆಗಳಿಗಾಗಿ ದೇವತೆಗಳನ್ನು ಯಾರೂ ಪ್ರೀತಿಸುವುದಿಲ್ಲ, ಆತ್ಮನಿಗಾಗಿ ಅವರನ್ನು ಪ್ರೀತಿಸುವರು. ಯಾರೂ ವಸ್ತುವಿಗೋಸ್ಕರ ಅದನ್ನು ಪ್ರೀತಿಸುವುದಿಲ್ಲ. ಆತ್ಮಪ್ರೀತಿಗೋಸುಗ ಅದನ್ನು ಪ್ರೀತಿಸುವರು. ಈ ಆತ್ಮನ ವಿಷಯವಾಗಿ ಶ್ರವಣ ಮಾಡಬೇಕು, ಮನನ ಮಾಡಬೇಕು, ಧ್ಯಾನ ಮಾಡಬೇಕು. ಓ ಮೈತ್ರೇಯಿಾ, ಆತ್ಮನ ವಿಷಯವನ್ನು ಕೇಳಿದ ಮೇಲೆ ಅದನ್ನು ನೋಡಿದ ಮೇಲೆ ಸಾಕ್ಷಾತ್ಕಾರ ಮಾಡಿಕೊಂಡಮೇಲೆ ಇದನ್ನೆಲ್ಲ ತಿಳಿದುಕೊಳ್ಳಬಹುದು. ನಮಗೆ ಇದರಿಂದೇನು ದೊರಕುವುದು? ನಮ್ಮೆದುರಿಗೆ ಈ ವಿಚಿತ್ರಸಿದ್ದಾಂತವಿದೆ. ಅದೇ ಪ್ರತಿಯೊಂದು ಪ್ರೀತಿಯೂ ಅತಿ ಸ್ವಾರ್ಥವಾದುದು, ನಾನು ನನ್ನನ್ನು ಪ್ರೀತಿಸುವುದರಿಂದ ಮತ್ತೊಬ್ಬರನ್ನು ಪ್ರೀತಿಸುತ್ತೇನೆ ಎಂಬುದು. ಇದು ಹಾಗಲ್ಲ. ಆಧುನಿಕ ಕಾಲದಲ್ಲಿ ಕೆಲವು ತಜ್ಞರಿರುವರು. ಅವರು ಪ್ರಪಂಚದಲ್ಲಿ ಸ್ವಾರ್ಥವೊಂದೇ ಕ್ರಿಯೋತ್ತೇಜನ ಶಕ್ತಿ ಎಂದು ಹೇಳುವರು. ಇದು ನಿಜ, ಆದರೂ ತಪ್ಪು. ಈ ಸ್ವಾರ್ಥದ ಹಿಂದೆ ಇರುವುದು ನಿಜವಾದ ಆತ್ಮನ ಛಾಯೆ ಮಾತ್ರ. ಇದು ಅಲ್ಪವಾಗಿರುವುದರಿಂದ, ತಪ್ಪಾಗಿ ಕಾಣುವುದು,</p>
		<p>ದೋಷವಾಗಿ ಕಾಣುವುದು. ವಿಶ್ವವೇ ಆಗಿರುವ ಆತ್ಮನ ವಿಷಯಕ್ಕಿರುವ ಅನಂತ ಪ್ರೇಮ ದೋಷದಂತೆ ಕಾಣುವುದು. ಅಲ್ಪದಂತೆ ಕಾಣುವುದು, ಏಕೆಂದರೆ ಇದು ಅಲ್ಪದ ಮೂಲಕ ವ್ಯಕ್ತವಾಗುತ್ತಿರುವುದು. ಸತಿಯು ಪತಿಯನ್ನು ಪ್ರೀತಿಸುವಾಗಲೂ ಅವಳಿಗೆ ಗೊತ್ತಿರಲಿ ಇಲ್ಲದೆ ಇರಲಿ, ಆತ್ಮಾರ್ಥವಾಗಿ ಅವಳು ಪತಿಯನ್ನು ಪ್ರೀತಿಸುವಳು. ನಮಗೆ ಈಗ ಪ್ರಪಂಚದಲ್ಲಿ ವ್ಯಕ್ತವಾಗುತ್ತಿರುವುದು ಸ್ವಾರ್ಥ. ಆದರೆ ಆ ಸ್ವಾರ್ಥವು ಅನಂತತ್ವದ ಸ್ವಲ್ಪ ಭಾಗ ಮಾತ್ರ ಎಂದಾದರೂ ಒಬ್ಬನು ಪ್ರೀತಿಸಿದರೆ ಅವನು ಆತನ ಮೂಲಕ ಮಾತ್ರ ಪ್ರೀತಿಸಲು ಸಾಧ್ಯ. ಈ ಆತ್ಮನನ್ನು ನಾವು ಅರಿಯಬೇಕು. ಏನು ವ್ಯತ್ಯಾಸ? ಆತ್ಮನ ಅರಿವಿಲ್ಲದೆ ಯಾರು ಪ್ರೀತಿಸುವರೊ ಅದು ಸ್ವಾರ್ಥಪ್ರೀತಿ. ಆತ್ಮನನ್ನು ಅರಿತು ಯಾರು ಪ್ರೀತಿಸುವರೊ ಅವರದು ನಿಃಸ್ವಾರ್ಥಪ್ರೇಮ. ಅವರೇ ಜ್ಞಾನಿಗಳು, “ಯಾರು ಆತ್ಮನ ವಿನಃ ಬೇರೆಡೆ ಬ್ರಾಹ್ಮಣ ನನ್ನು ನೋಡುವರೋ ಅವರನ್ನು ಬ್ರಾಹ್ಮಣ ತ್ಯಜಿಸುವನು. ಯಾರು ಆತ್ಮನ ವಿನಃ ಬೇರೆ ಕ್ಷತ್ರಿಯನನ್ನು ನೋಡುವರೊ ಅವರನ್ನು ಕ್ಷತ್ರಿಯರು ತ್ಯಜಿಸುವರು. ಆತ್ಮನಲ್ಲಿ ಅಲ್ಲದೆ ಬೇರೆ ಕಡೆ ಪ್ರಪಂಚವನ್ನು ನೋಡುವವನನ್ನು ಪ್ರಪಂಚ ತ್ಯಜಿಸುವುದು. ಆತ್ಮನಲ್ಲಿ ಅಲ್ಲದೆ ಬೇರೆ ಕಡೆ ದೇವತೆಗಳನ್ನು ಪ್ರೀತಿಸುವವನನ್ನು ದೇವತೆಗಳು ತ್ಯಜಿಸುವರು. ಯಾರು ಎಲ್ಲವನ್ನೂ ಆತ್ಮನಿಂದ ಬೇರೆ ಎಂದು ಭಾವಿಸುವರೋ ಅವರನ್ನು ಎಲ್ಲವೂ ತ್ಯಜಿಸುವುದು. ಬ್ರಾಹ್ಮಣ, ಕ್ಷತ್ರಿಯ, ಪ್ರಪಂಚ ದೇವತೆಗಳು ಮತ್ತು ಪ್ರಪಂಚದಲ್ಲಿ ಇರುವುದೆಲ್ಲ ಆತ್ಮ” ಪ್ರೀತಿ ಎಂದರೆ ಏನೆಂಬುದನ್ನು ಹೀಗೆ ಯಾಜ್ಞವಲ್ಕನು ವಿವರಿಸಿದ್ದಾನೆ.</p>
		<p>ನಾವು ಒಂದು ವಸ್ತುವನ್ನು ಪ್ರತ್ಯೇಕವಾಗಿ ನಿರ್ದೆಶಿಸುವಾಗಲೆಲ್ಲ ಅದನ್ನು ಆತ್ಮನಿಂದ ಬೇರ್ಪಡಿಸುವೆವು. ನಾನು ಒಬ್ಬ ಸ್ತ್ರೀಯನ್ನು ಪ್ರೀತಿಸಲು ಯತ್ನಿಸುತ್ತಿರುವೆನು. ನಾನು ಅವಳನ್ನು ಪ್ರತ್ಯೇಕಗೊಳಿಸಿದೊಡನೆಯೆ ಅವಳು ಆತ್ಮನಿಂದ ಬೇರೆ ಆಗುವಳು. ಅವಳ ಮೇಲಿರುವ ನನ್ನ ಪ್ರೀತಿ ಅನ೦ತ ವಾಗಲಾರದು. ಅದು ದುಃಖದಲ್ಲಿ ಪರವಸಾನವಾಗುವುದು. ನಾನು ಅವಳನ್ನು ಆತ್ಮನ ದೃಷ್ಟಿಯಿಂದ ನೋಡಿದಾಗ ಆ ಪ್ರೀತಿ ಪೂರ್ಣವಾಗುವುದು, ಎಂದಿಗೂ ವ್ಯಥೆಗೆ ಸಿಕ್ಕುವುದಿಲ್ಲ. ಇದರಂತೆಯೆ ಪ್ರತಿಯೊಂದು ವಸ್ತುವೂ ಕೂಡ. ಪ್ರಪಂಚದಲ್ಲಿ ನೀವು ಯಾವುದಾದರೂ ಒಂದು ವಸ್ತುವಿನಲ್ಲಿ ಆಸಕ್ತರಾಗಿ ಅದನ್ನು ಪೂರ್ಣದಿಂದ, ಆತ್ಮದಿಂದ ಬೇರ್ಪಡಿಸಿದರೆ ಅದರಿಂದ ಪ್ರತಿಕ್ರಿಯೆ ಉಂಟಾಗುವುದು. ಆತ್ಮನ ಮೂಲಕವಾಗಿ ಅಲ್ಲದೆ ನಾವು ಯಾವುದನ್ನು ಪ್ರೀತಿಸಿದರೂ ದುಃಖ ಸಂಕಟಗಳೇ ಪ್ರತಿಫಲ. ನಾವು ಎಲ್ಲವನ್ನೂ ಆತ್ಮನ ಮೂಲಕ ಅನುಭವಿಸಿದರೆ, ಆತ್ಮನಂತೆ ಅನುಭವಿಸಿದರೆ ಯಾವ ದುಃಖವಾಗಲಿ ಪ್ರತಿಕ್ರಿಯೆಯಾಗಲಿ ಬರುವುದಿಲ್ಲ. ಇದೇ ಪೂರ್ಣಾನಂದ, ಈ ಆದರ್ಶವನ್ನು ತಲುಪುವುದು ಹೇಗೆ, ಇದನ್ನು ಹೇಗೆ ಪಡೆಯಬೇಕು ಎಂಬುದನ್ನು ಯಾಜ್ಞವಲ್ಕ ಹೇಳುವನು. ಈ ವಿಶ್ವ ಅನಂತವಾಗಿದೆ. ನಾವು ಇದರಲ್ಲಿ ಯಾವುದಾದರೊಂದು ಪ್ರತ್ಯೇಕ ವಸ್ತುವನ್ನು ತೆಗೆದುಕೊಂಡು ಆತ್ಮನ ಅರಿವಿಲ್ಲದೆ ಅದನ್ನು ಆತ್ಮನೆಂದು ಹೇಗೆ ನೋಡುವುದು? 'ನಾವು ಒಂದು ಮೃದಂಗದಿಂದ ದೂರವಿರುವವರೆಗೆ ನಮಗೆ ಧ್ವನಿ ಕೇಳಿಸುವುದಿಲ್ಲ. ಧ್ವನಿ ನಮ್ಮ ಸ್ವಾಧೀನವಲ್ಲ. ನಾವು ಅದರ ಸಮಿಾಪಕ್ಕೆ ಬಂದು ಕೈಯನ್ನು</p>
		<p>ಅದರ ಮೇಲೆ ಇಟ್ರೊಡನೆಯೇ ಧ್ವನಿಯನ್ನು ನಾವು ಗೆಲ್ಲುವೆವು. ಶಂಖವನ್ನು ಊದಿದಾಗ ಧ್ವನಿಯನ್ನು ಹಿಡಿಯಲಾರೆವು, ಅದನ್ನು ಸ್ವಾಧೀನಮಾಡಿಕೊಳ್ಳಲಾರೆವು. ನಾವು ಸಮಾಪಕ್ಕೆ ಬಂದು ಶಂಖವನ್ನು ಸ್ವಾಧೀನಪಡಿಸಿಕೊಂಡಾಗ ಅದನ್ನು ಗೆಲ್ಲುವೆವು. ವೀಣೆಯನ್ನು ನುಡಿಸುತ್ತಿರುವಾಗ, ನಾವು ವೀಣೆಯನ್ನು ಸಮೀಪಿಸಿದರೆ ಆಗ ಧ್ವನಿ ಬರುತ್ತಿರುವ ಕೇಂದ್ರಕ್ಕೆ ಬರುವೆವು. ಒಬ್ಬ ಹಸಿ ಸೌದೆಯನ್ನು ಉರಿಸುತ್ತಿದ್ದರೆ ಹಲವು ಬಗೆ ಹೊಗೆಗಳು, ಕಿಡಿ ಬರುವುವು. ಇದರಂತೆಯೆ ಆ ಮಹಾಸತ್ಯದಿಂದ ಜ್ಞಾನ ವ್ಯಕ್ತವಾಗಿದೆ, ಪ್ರತಿಯೊಂದೂ ಅದರಿಂದ ಬಂದಿದೆ. ಎಲ್ಲ ಜ್ಞಾನವನ್ನೂ ಅವನೇ ಹೊರಗೆಡವಿದಂತಿದೆ. ನೀರಿಗೆಲ್ಲ ಸಾಗರ ಗುರಿಯಾದಂತೆ, ಎಲ್ಲ ಸ್ಪರ್ಶಕ್ಕೆ ಚರ್ಮ ಗುರಿಯಾದಂತೆ, ವಾಸನೆಗೆಲ್ಲ ಮೂಗು <sup><a epub:type="noteref" href="999-aside.xhtml#id-001-58">*</a></sup>ಗುರಿಯಾದಂತೆ, ರುಚಿಗೆಲ್ಲ ನಾಲಗೆ ಗುರಿಯಾದಂತೆ, ಆಕಾರಕ್ಕೆಲ್ಲ ಕಣ್ಣು ಗುರಿಯಾದಂತೆ, ಶಬ್ದಕ್ಕೆಲ್ಲ ಕಿವಿ ಗುರಿಯಾದಂತೆ, ಆಲೋಚನೆಗೆಲ್ಲ ಮನಸ್ಸು ಗುರಿಯಾದಂತೆ, ಜ್ಞಾನಕ್ಕೆಲ್ಲ ಹೃದಯ ಗುರಿಯಾದಂತೆ, ಕರ್ಮಕ್ಕೆಲ್ಲ ಕೈಗಳು ಗುರಿಯಾದಂತೆ, ಸಮುದ್ರಕ್ಕೆ ಹಾಕಿದ ಉಪ್ಪು ಕರಗಿಹೋಗಿ ನಮಗೆ ದೊರಕದಂತೆ, ಇದರಂತೆಯೆ ಮೈತ್ರೇಯಿ, ವಿಶ್ವಾತ್ಮನು ನಿತ್ಯನಾಗಿರುವನು. ಜ್ಞಾನವೆಲ್ಲ ಅವನಲ್ಲಿದೆ. ವಿಶ್ವವೆಲ್ಲ ಅವನಿಂದ ಏಳುವುದು, ಪುನಃ ಅವನಲ್ಲಿಗೆ ಹೋಗುವುದು. ಆಗ ಅಜ್ಞಾನ, ಜನನ ಮರಣಗಳಾವುವೂ ಇಲ್ಲ. ನಾವೆಲ್ಲಾ ಪುರುಷನಿಂದ ಸಿಡಿದ ಕಿಡಿಗಳಂತೆ ತೋರುವವು, ನೀವು ಅವನನ್ನು ಅರಿತರೆ ಪುನಃ ಅಲ್ಲಿಗೆ ಹೋಗಿ ಐಕ್ಯರಾಗುವಿರಿ. ನಾವೇ ವಿಶ್ವಾತ್ಮ.</p>
		<p>ಎಲ್ಲ ಕಡೆಯಲ್ಲಿ ಜನ ಅಂಜುವಂತೆ ಮೈತ್ರೇಯಿ ಅಂಜಿದಳು. ಹೀಗೆಂದಳು: 'ಸ್ವಾಮಿ, ಇಲ್ಲಿ ನನಗೆ ದೊಡ್ಡದೊಂದು ಭ್ರಾಂತಿಯನ್ನು ತಂದೊಡ್ಡಿದಿರಿ. ಇನ್ನು ದೇವತೆಗಳಿಲ್ಲ, ವ್ಯಕ್ತಿತ್ವವಿಲ್ಲ ಎಂದು ಅಂಜಿಸಿರುವಿರಿ. ಗುರುತು ಕಂಡುಹಿಡಿ ಯುವುದಕ್ಕೆ ಯಾರೂ ಇರುವುದಿಲ್ಲ. ಪ್ರೀತಿಸುವುದಕ್ಕೆ ಇರುವುದಿಲ್ಲ. ದ್ವೇಷಿಸುವುದಕ್ಕೆ ಇರುವುದಿಲ್ಲ. ನಮ್ಮ ಗತಿ ಏನಾಗುವುದು?'' ಅದಕ್ಕೆ ಯಾಜ್ಞವಲ್ಕನೆಂದನು: “ಮೈತ್ರೇಯಿ, ನಿನಗೆ ಭ್ರಾಂತಿಯೊಡ್ಡಲು ಇಚ್ಛೆಯಿಲ್ಲ. ಇಲ್ಲಿಗೇ ಸಾಕು. ಅದು ನಿನಗೆ ಅಂಜಿಕೆಯಾಗಿರಬಹುದು. ಎಲ್ಲಿ ಇಬ್ಬರಿರುವರೊ ಅಲ್ಲಿ ಒಬ್ಬ ಮತ್ತೊಬ್ಬನನ್ನು ನೋಡುವನು, ಮತ್ತೊಬ್ಬನನ್ನು ಸ್ವಾಗತಿಸುವನು, ಮತ್ತೊಬ್ಬನನ್ನು ಯಾಚಿಸುವನು, ಮತ್ತೊಬ್ಬನನ್ನು ಯೋಚಿಸುವನು. ಆದರೆ ಎಲ್ಲಾ ಆತ್ಮವಾದಾಗ ಯಾರು ಯಾರನ್ನು ನೋಡುವರು? ಯಾರು ಯಾರನ್ನು ಕೇಳುವರು? ಯಾರು ಯಾರನ್ನು ಸ್ವಾಗತಿಸುವರು? ಯಾರು ಯಾರನ್ನು ತಿಳಿಯುವರು?” ಶೋಫನೇಯರ್ ಈ ಒಂದು ಭಾವನೆಯನ್ನು ಸ್ವೀಕರಿಸಿ ತನ್ನ ಸಿದ್ದಾಂತವನ್ನು ರೂಪಿಸಿದನು. ಯಾರ ಮೂಲಕ ನಮಗೆ ಈ ಪ್ರಪಂಚ ತಿಳಿಯುವುದು? ಯಾವುದರ ಮೂಲಕ ಅವನನ್ನು ತಿಳಿಯುವುದು? ತಿಳಿಯುವವನನ್ನು ತಿಳಿಯುವುದು ಹೇಗೆ? ಯಾವುದರಿಂದ ಅರಿಯುವವನ್ನು ಅರಿಯುವುದು? ಇದು ಹೇಗೆ ಸಾಧ್ಯ? ಏಕೆಂದರೆ ಅದರಿಂದ ಅದರ ಮೂಲಕ ಮಾತ್ರ ನಮಗೆಲ್ಲ ಅರಿವಾಗುತ್ತಿದೆ. ಯಾವುದರ ಮೂಲಕ ಅವನನ್ನು ತಿಳಿಯುವುದು? ಮತ್ಯಾವುದರಿಂದಲೂ ಅಲ್ಲ - ಅವನೇ ಮಾರ್ಗ..</p>
		<p>- ಇಲ್ಲಿಯವರೆಗೂ ತಿಳಿದಿದ್ದೆಂದರೆ ಇರುವುದು ಒಂದೇ ಅನಂತ ಸತ್ಯ ಎಂಬುದು. ಅದೇ ನಿಜವಾದ ವ್ಯಕ್ತಿತ್ವ, ಅಲ್ಲಿ ಭಾಗಗಳಿಲ್ಲ ಅಂಶಗಳಿಲ್ಲ. ಈ ಅಲ್ಪಭಾವನೆಗಳು ತುಂಬಾ ಕ್ಷುದ್ರವಾದುವು, ಭಾಮಿಕವಾದುವು. ಆದರೂ ಪ್ರತಿಯೊಂದು ವ್ಯಕ್ತಿತ್ವದ ಕಿಡಿಯ ಹಿಂದೆಯೂ ಆ ಅನಂತವು ಪ್ರಕಾಶಿಸುತ್ತಿರುವುದು, ಪ್ರತಿಯೊಂದೂ ಆತ್ಮನ ಅಭಿವ್ಯಕ್ತಿ. ಅದನ್ನು ಪಡೆಯುವುದು ಹೇಗೆ? ಯಾಜ್ಞವಲ್ಕನು ಹೇಳಿದಂತೆ ಮೊದಲು ಆತ್ಮನ ವಿಷಯವನ್ನು ಕೇಳಬೇಕು. ಯಾಜ್ಞವಲ್ಕನು ಮೊದಲು ವಿಷಯವನ್ನು ನಿರೂಪಿಸಿದನು. ಅನಂತರ ಅದನ್ನು ಚರ್ಚಿಸತೊಡಗಿದನು. ಯಾವುದರಿಂದ ಎಲ್ಲ ಜ್ಞಾನವೂ ಸಾಧ್ಯವೋ ಅದನ್ನು ತಿಳಿಯುವುದು ಹೇಗೆ ಎಂಬುದನ್ನು ಕೊನೆಗೆ ತೋರಿದನು. ಅನಂತರವೆ ಅದನ್ನು ಕುರಿತು ಧ್ಯಾನ ಮಾಡಬೇಕು. ಬ್ರಹ್ಮಾಂಡ ಪಿಂಡಾಂಡಗಳ ವ್ಯತ್ಯಾಸವನ್ನು ತೆಗೆದುಕೊಂಡು ಅವು ಹೇಗೆ ಒಂದು ಮಾರ್ಗದಲ್ಲಿ ಹೋಗುತ್ತಿವೆ, ಅವು ಎಷ್ಟು ಸುಂದರವಾಗಿವೆ ಎಂಬುದನ್ನು ತೋರುವನು. “ಈ ಪೃಥ್ವಿ ಎಲ್ಲರಿಗೂ ಆನಂದದಾಯಕವಾಗಿದೆ, ಸಹಾಯಕವಾಗಿದೆ. ಪ್ರತಿಯೊಬ್ಬರೂ ಈ ಭೂಮಿಗೆ ಸಹಾಯಕರಾಗಿರುವರು. ಇವುಗಳೆಲ್ಲ ಸ್ವಯಂ ಪ್ರಕಾಶಮಾನನಾದವನ ಅಭಿವ್ಯಕ್ತಿ.' ಇವೆಲ್ಲವೂ ಆನಂದ, ಅತಿಕೀಳು ಆನಂದ ಕೂಡ ಅವನ ಪ್ರತಿಬಿಂಬವೆ. ಒಳ್ಳೆಯದೆಲ್ಲ ಅವನ ಪ್ರತಿಬಿಂಬವೆ. ಆ ಪ್ರತಿಬಿಂಬ ಒಂದು ನೆರಳಾಗಿರುವಾಗ ಅದನ್ನು ಪಾಪವೆನು ವರು. ಇಬ್ಬರು ದೇವರಿಲ್ಲ. ಅವನು ಕಡಿಮೆ ಪ್ರಕಾಶಿಸುತ್ತಿರುವಾಗ ಎಲ್ಲವೂ ಕತ್ತಲು, `ಪಾಪಮಯವಾಗಿ ಕಾಣುವುದು; ಅವನು ಹೆಚ್ಚು ಪ್ರಕಾಶಿಸುತ್ತಿರುವಾಗ ಎಲ್ಲ ಪ್ರಕಾಶಮಯವಾಗಿ ಕಾಣುವುದು, ಅಷ್ಟೇ. ಒಳ್ಳೆಯದು ಕೆಟ್ಟದ್ದು ಎಂಬುದು ಕೇವಲ ತರತಮ ವಿಷಯ ಅಷ್ಟೆ - ಹೆಚ್ಚು ಅಥವಾ ಕಡಿಮೆ ವ್ಯಕ್ತವಾಗಿರುವುದು. ನಮ್ಮ ಜೀವನದ ಉದಾಹರಣೆಯನ್ನು ತೆಗೆದುಕೊಳ್ಳಿ. ಕೆಟ್ಟದ್ದಾದರೂ ಒಳ್ಳೆಯದೆಂದು ಭಾವಿಸುವ ಎಷ್ಟು ವಿಷಯಗಳನ್ನು ನಾವು ಬಾಲ್ಯದಲ್ಲಿ ನೋಡುವೆವು ! ಎಷ್ಟು ಒಳ್ಳೆಯವು ಕೆಟ್ಟದ್ದರಂತೆ ಕಾಣುವುವು ! ನಮ್ಮ ಭಾವನೆಗಳು ಹೇಗೆ ಬದಲಾಯಿಸುತ್ತವೆ ! ಹೇಗೆ ಒಂದು ಭಾವನೆ ಬೆಳೆಯುತ್ತಾ ಬರುವುದು ! ಒಂದು ಕಾಲದಲ್ಲಿ ನಾವು ಯಾವುದನ್ನು ಬಹಳ ಒಳ್ಳೆಯದೆಂದು ಭಾವಿಸಿದ್ದೆವೊ ಅದನ್ನು ಈಗ ಹಾಗೆ ಭಾವಿಸುವುದಿಲ್ಲ. ಒಳ್ಳೆಯದು ಕೆಟ್ಟದ್ದು ಎಂಬುದು ಕೇವಲ ನಮ್ಮ ಮೌಢ, ಅವು ನಿಜವಾಗಿ ಇಲ್ಲ. ವ್ಯತ್ಯಾಸ ಹೆಚ್ಚು ಕಡಿಮೆಯಲ್ಲಿ ಮಾತ್ರ. ಇವೆಲ್ಲ ಆತ್ಮನ ಆವಿರ್ಭಾವ, ಅವನು ಎಲ್ಲಾ ಕಡೆಯಲ್ಲಿಯೂ ವ್ಯಕ್ತವಾಗಿರುವನು. ಆವಿರ್ಭಾವಕ್ಕೆ ಆತಂಕ ಹೆಚ್ಚಾದಾಗ ಪಾಪವೆಂದೂ, ಕಡಿಮೆಯಾದಾಗ ಪುಣ್ಯವೆಂದೂ ಕರೆಯುವೆವು. ಆವರಣಗಳೆಲ್ಲ ಕಳಚಿ ಬಿದ್ದಾಗಲೆ ಅದು ಶ್ರೇಷ್ಠ. ಮೊದಲು ಪ್ರಪಂಚದಲ್ಲಿರುವ ಪ್ರತಿಯೊಂದನ್ನೂ ಈ ದೃಷ್ಟಿಯಿಂದ ಧ್ಯಾನಿಸಬೇಕು. ನಾವು ಎಲ್ಲವನ್ನೂ ಒಳ್ಳೆಯದೆಂದು ಭಾವಿಸಬೇಕು. ಏಕೆಂದರೆ ಅದೇ ಶ್ರೇಷ್ಠ. ಒಳ್ಳೆಯದಿದೆ, ಕೆಟ್ಟದ್ದಿದೆ, ಅದರ ಕೇಂದ್ರದಲ್ಲಿ ಸತ್ಯವಿದೆ. ಅವನು ಒಳ್ಳೆಯವನೂ ಅಲ್ಲ, ಕೆಟ್ಟವನೂ ಅಲ್ಲ. ಅವನೇ ಪರಮ ಶ್ರೇಷ್ಠ. ಪರಮಶ್ರೇಷ್ಠವಾದುದು ಒಂದು ಮಾತ್ರ ಇರಲು ಸಾಧ್ಯ; ಒಳ್ಳೆಯದು ಕೆಟ್ಟದ್ದು ಹಲವು ಇರಬಹುದು. ಒಳ್ಳೆಯದು ಮತ್ತು ಕೆಟ್ಟದ್ದರಲ್ಲಿ ಅಂತರಗಳಿರಬಹುದು. ಆದರೆ ಪರಮ ಶ್ರೇಷ್ಠ ಒಂದೇ ಒಂದು. ಅದನ್ನು ಬಹಳ ತೆಳ್ಳಗಿರುವ ಆವರಣದ ಮೂಲಕ ನೋಡಿದಾಗ ಹಲವು ಬಗೆಯ ಒಳ್ಳೆಯದಿವೆ ಎನ್ನುವೆವು.</p>
		<p>ಆವರಣ ಮಂದವಾದಾಗ ಅದನ್ನು ಪಾಪ ಎನ್ನುವೆವು. ಒಳ್ಳೆಯದು ಕೆಟ್ಟದ್ದು ಮೌಡ್ಯದ ಬೇರೆಬೇರೆ ರೂಪಗಳಷ್ಟೆ, ಅವು ಪ್ರಪಂಚದಲ್ಲಿ ಹಲವು ಬಗೆಯ ದೈತಭ್ರಾಂತಿಯಾಗಿ, ಹಲವು ಭಾವನೆಗಳಾಗಿವೆ. ಈ ಭಾವನೆಗಳು ಮಾನವನ ಹೃದಯವನ್ನು ಮೆಟ್ಟಿ ಕ್ರೂರ ರಕ್ಕಸರಂತೆ ಕಾಡುತ್ತಿವೆ. ಅವು ನಮ್ಮನ್ನು ವ್ಯಾಘ್ರಗಳನ್ನಾಗಿ ಮಾಡುವುವು. ನಾವು ಮತ್ತೊಬ್ಬರನ್ನು ದ್ವೇಷಿಸುವ ಭಾವನೆಯೆಲ್ಲ ನಾವು ಬಾಲ್ಯದಿಂದಲೂ ಮೆದ್ದ ಒಳ್ಳೆಯದು ಕೆಟ್ಟದ್ದು ಎಂಬ ಭಾವನೆಯಿಂದಾದುದು. ನಾವು ಮಾನವರನ್ನು ತಪ್ಪಾಗಿ ಅಳೆಯುತ್ತೇವೆ; ಈ ಸುಂದರ ತಿರೆಯನ್ನು ನರಕಕೂಪವನ್ನಾಗಿ ಮಾಡುವೆವು. ನಾವು ಒಳ್ಳೆಯದು ಕೆಟ್ಟದ್ದು ಎಂಬ ಭಾವನೆಯನ್ನು ತ್ಯಜಿಸಿದೊಡನೆಯೆ ಅದು ಸ್ವರ್ಗವಾಗುವುದು.</p>
		<p>“ತಿರೆ ಎಲ್ಲರಿಗೂ ಆನಂದದಾಯಕವಾಗಿದೆ. ಎಲ್ಲರೂ ತಿರೆಗೆ ಆನಂದ ದಾಯಕರಾಗಿರುವರು. ಎಲ್ಲರೂ ಒಬ್ಬರು ಪ್ರತಿಯೊಬ್ಬರಿಗೆ ಸಹಾಯ ಮಾಡುವರು. ಎಲ್ಲ ಆನಂದವೂ ಆತ್ಮನದು. ಅವನು ಅಮೃತನು, ಪ್ರಕಾಶಮಾನನು. ಈ ತಿರೆಯೊಳಗೆ ಇರುವನು.” ಈ ಮಾಧುರ ಯಾರದು? ಅವನಿಲ್ಲದೆ ಬೇರಾವ ಮಾಧುರ ಇರಬಲ್ಲದು? ಆ ಒಂದು ಮಾಧುರವೇ ಹಲವು ವಿಧದಲ್ಲಿ ವ್ಯಕ್ತವಾಗುತ್ತಿದೆ. ಯಾವ ಮಾನವನ ಹೃದಯದಲ್ಲಾದರೂ, ಅವನು ಪಾಪಿಯಾಗಲಿ, ಯತಿಯಾಗಲಿ, ಕೊಲೆಪಾತಕನಾಗಲಿ, ಸಾಧುಸ್ವಭಾವದವನಾಗಲಿ, ದೇಹ ಮನಸ್ಸು ಇಂದ್ರಿಯಗಳಲ್ಲಿ ಎಲ್ಲಿಯಾದರೂ ಸ್ವಲ್ಪ ಪ್ರೀತಿಯಿದ್ದರೆ, ಆನಂದವಿದ್ದರೆ ಅದೆಲ್ಲ ಅವನೆ. ಅವನೇ ದೈಹಿಕ ಆನಂದ, ಮಾನಸಿಕ ಆನಂದ, ಆಧ್ಯಾತ್ಮಿಕ ಆನಂದ, ಅವನಲ್ಲದೆ ಮತ್ತೇನು ಇರಬಲ್ಲದು? ಇಪ್ಪತ್ತು ಸಹಸ್ರ ದೇವದಾನವರು ಹೇಗೆ ಕಾದಾಡುತ್ತಿರಬಲ್ಲರು? ಇವೆಲ್ಲ ಕೆಲಸಕ್ಕೆ ಬಾರದ ಕನಸು. ಯಾವುದು ಅತಿ ಹೀನ ದೈಹಿಕ ಆನಂದವೊ ಅದೂ ಅವನೆ, ಅತಿಶ್ರೇಷ್ಠ ಅಧ್ಯಾತ್ಮ ಆನಂದವೂ ಅವನೆ, ಅವನಿಲ್ಲದೆ ಆನಂದವೇ ಇಲ್ಲ. ಯಾಜ ವಲ್ಯ ಹೀಗೆ ಹೇಳುವನು. ಈ ಸ್ಥಿತಿಗೆ ಬಂದು ಪ್ರತಿಯೊಂದನ್ನೂ ಈ ದೃಷ್ಟಿಯಿಂದ ನೋಡಿದರೆ, ಕುಡುಕನ ಆನಂದದಲ್ಲಿಯೂ ಈ ಆನಂದವನ್ನು ನೋಡಿದಾಗ ಮಾತ್ರ ನಿಮಗೆ ಸತ್ಯ ದೊರೆತಿದೆ. ಆಗ ಮಾತ್ರ ನಿಮಗೆ ನಿಜವಾದ ಆನಂದದ ಅರಿವಾಗುವುದು, ಶಾಂತಿಯ ಅರಿವಾಗುವುದು, ಪ್ರೀತಿಯ ಅರಿವಾಗುವುದು. ಎಲ್ಲಿಯವರೆಗೂ ನೀವು ಕೆಲಸಕ್ಕೆ ಬಾರದ ವ್ಯತ್ಯಾಸಗಳನ್ನು ಕಲ್ಪಿಸಿಕೊಳ್ಳುತ್ತೀರೋ, ಎಲ್ಲಿಯವರೆಗೆ ನೀವು ಮೂರ್ಖ, ವರ್ಥ ನಿರರ್ಥಕ ಮೌಢವನು. ಕಲ್ಪಿಸಿಕೊಳ್ಳುತ್ತೀರೋ ಅಲ್ಲಿಯವರೆಗೆ ಎಲ್ಲಾ ಬಗೆಯ ದುಃಖವೂ ನಿಮ್ಮನ್ನು ಕಾಡುವುದು. ಆ ಅಮೃತಾತ್ಮನು, ಸ್ವಯಂಪ್ರಕಾಶನು ಈ ತಿರೆಯಲ್ಲಿರುವನು. ಅವನೇ ದೇಹದಲ್ಲಿರುವನು. ಇದೆಲ್ಲ ಅವನ ಮಾಧುರ್ಯ, ಈ ದೇಹ ತಿರೆಯಂತಿದೆ. ಇದರೊಳಗಿರುವ ಎಲ್ಲಾ ದೈಹಿಕ ಶಕ್ತಿಯಲ್ಲಿಯೂ, ಎಲ್ಲಾ ಆನಂದದಲ್ಲಿಯೂ ಅವನೇ ಇರುವನು. ಕಣ್ಣು ನೋಡುವುದು, ಚರ್ಮ ಸ್ಪರ್ಶಿಸುವುದು - ಈ ಸುಖವೆಲ ಏನು? ಆ ಸ್ವಯಂ ಪ್ರಕಾಶಮಾನನು ದೇಹದಲ್ಲಿರುವನು. ಅವನೇ ಆತ್ಮ. ಎಲ್ಲರಿಗೂ ಪ್ರಪಂಚ ಇಷ್ಟು ಆನಂದದಾಯಕ ವಾಗಿರುವುದು ಮತ್ತು ಪ್ರತಿಯೊಬ್ಬರೂ ಪ್ರಪಂಚಕ್ಕೆ ಇಷ್ಟು</p>
		<p>ಆನಂದದಾಯಕ ವಾಗಿರುವುದಕ್ಕೆ ಕಾರಣ ಆ ಸ್ವಯಂಪ್ರಕಾಶಮಾನವಾದ ಆತ್ಮ. ಅಮೃತವೇ ಈ ಪ್ರಪಂಚದಲ್ಲಿರುವ ಆನಂದ. ನಮ್ಮಲ್ಲಿರುವ ಆ ಆನಂದವೂ ಅವನೇ. ಅವನೇ ಬ್ರಹ್ಮ, 'ಈ ಗಾಳಿ ಎಲ್ಲರಿಗೂ ಇಷ್ಟು ಆನಂದದಾಯಕವಾಗಿದೆ, ಎಲ್ಲರೂ ಗಾಳಿಗೆ ಅಷ್ಟು ಆನಂದದಾಯಕರಾಗಿರುವರು. ಯಾರು ಗಾಳಿಯಲ್ಲಿ ಸ್ವಯಂ ಜ್ಯೋತಿ ಅಮೃತಾತ್ಮನಾಗಿರುವನೊ ಅವನು ಈ ದೇಹದಲ್ಲಿಯೂ ಇರುವನು. ಅವನೇ ಎಲ್ಲ ಜೀವಿಗಳ ಪ್ರಾಣದಂತೆ ಕಾಣಿಸುತ್ತಿರುವನು. ಸೂರ ಎಲ್ಲಾ ಪ್ರಾಣಿಗಳಿಗೂ ಇಷ್ಟು ಪ್ರಿಯನಾಗಿರುವನು. ಎಲ್ಲರೂ ಸೂರನಿಗೆ ಅಷ್ಟು ಪ್ರಿಯರಾಗಿರುವರು. ಯಾರು ಸೂರಿನಲ್ಲಿ ಸ್ವಯಂ ಪ್ರಕಾಶಮಾನನಾಗಿರುವನೊ, ಅವನನ್ನು ಒಂದು ಕಿರಿಯ ಜ್ಯೋತಿಯಂತೆ ನಾವು ಪ್ರತಿಬಿಂಬಿಸುವೆವು. ಅವನ ಪ್ರತಿಬಿಂಬವಲ್ಲದೆ ಮತ್ತೇನು ಇರಬಲ್ಲದು? ಅವನು ನಮ್ಮ ದೇಹದಲ್ಲಿರುವನು. ಅವನ ಪ್ರತಿಬಿಂಬವೇ ನಾವು ಬೆಳಕನ್ನು ನೋಡುವಂತೆ ಮಾಡುವುದು. ಚಂದ್ರ ಎಲ್ಲರಿಗೂ ಹರ್ಷಪ್ರದನು, ಎಲ್ಲರೂ ಚಂದ್ರನಿಗೆ ಹರ್ಷಪ್ರದರು, ಸ್ವಯಂಜ್ಯೋತಿ ಅಮೃತಾತ್ಮನೆ ಚಂದ್ರನಲ್ಲಿರುವುದು. ಅವನು ಮನಸ್ಸಿನಂತೆ ನಮ್ಮಲ್ಲಿ ವ್ಯಕ್ತವಾಗುತ್ತಿರುವನು. ಈ ಮಿಂಚು ಇಷ್ಟು ಸುಂದರವಾಗಿದೆ, ಎಲ್ಲರೂ ಅದಕ್ಕೆ ಪ್ರಿಯರು, ಎಲ್ಲರಿಗೂ ಅದು ಪ್ರಿಯ. ಆ ಸ್ವಯಂಜ್ಯೋತಿ ಅಮೃತಾತ್ಮನೆ ಆ ಮಿಂಚಿನ ಕಾಂತಿ. ಅವನು ನಮ್ಮಲ್ಲಿಯೂ ಇರುವನು. ಏಕೆಂದರೆ ಸರ್ವವೂ ಬ್ರಹ್ಮಮಯ. ಈ ಆತ್ಮನೇ ಸರ್ವ ಜೀವಿಗಳ ರಾಜ.” ಇಂತಹ ಭಾವನೆಗಳು ಮಾನವನಿಗೆ ಅತಿ ಪ್ರಯೋಜನಕಾರಿಗಳು, ಧ್ಯಾನಯೋಗ್ಯ ಭಾವನೆಗಳು ಇವು. ಉದಾಹರಣೆಗೆ ಪೃಥ್ವಿಯ ಮೇಲೆ ಧ್ಯಾನ ಮಾಡಿ ಪೃಥ್ವಿಯನ್ನು ಕುರಿತು ಯೋಚಿಸಿ. ಯಾವುದು ಪೃಥ್ವಿಯಲ್ಲಿದೆಯೊ ಅದು ನಮ್ಮಲ್ಲಿಯೂ ಇದೆ. ಅವೆರಡೂ ಒಂದೆ ಎಂದು ಭಾವಿಸಿ, ದೇಹವನ್ನು ಪೃಥ್ವಿಯೊಂದಿಗೆ ಏಕೀಭವಿಸಿ, ಆತ್ಮವನ್ನು ಪೃಥ್ವಿಯ ಹಿಂದೆ ಇರುವ ಆತ್ಮನಲ್ಲಿ ಏಕೀಭವಿಸಿ, ನನ್ನಲ್ಲಿ ಮತ್ತು ಹೊರಗಡೆ ಗಾಳಿಯಲ್ಲಿರುವ ಆತ್ಮ ಒಂದೆ ಎಂದು ಭಾವಿಸಿ. ಅವೆಲ್ಲ ಒಂದೇ, ಹಲವು ಆಕಾರಗಳಾಗಿ ಮಾರ್ಪಟ್ಟಿರುವುವು. ಈ ಐಕ್ಯತೆಯನ್ನು ಸಾಕ್ಷಾತ್ಕರಿಸಿಕೊಳ್ಳುವುದೇ ಧ್ಯಾನದ ಗುರಿ. ಇದನ್ನೇ ಯಾಜ್ಞವಲ್ಕನು ಮೈತ್ರೇಯಿಗೆ ವಿವರಿಸಲು ಪ್ರಯತ್ನಿಸುತ್ತಿದ್ದುದು.</p>
	</section>
	<section class="level1 unnumbered" epub:type="chapter" role="doc-chapter" id="id-029">
		<h1 class="level1-title" epub:type="title">ಜೀವ, ಜಗತ್ ಮತ್ತು ಈಶ್ವರ <sup><a epub:type="noteref" href="999-aside.xhtml#id-001-59">*</a></sup></h1>
		<p>ವೇದಾಂತ ತತ್ಯದ ಪ್ರಕಾರ ಮನುಷ್ಯನಲ್ಲಿ ಮೂರು ವಸ್ತುಗಳಿವೆ. ಅತಿ ಹೊರಗಡೆ ಇರುವುದೇ ದೇಹ. ಮನುಷ್ಯನ ಸ್ಕೂಲವಸ್ತು ಇದು. ಅಲ್ಲೇ ಇಂದ್ರಿಯ ಕರಣಗಳು ಇರುವುದು, ಕಣ್ಣಲ್ಲ ನೋಡುವ ಇಂದ್ರಿಯ, ಅದು ಕೇವಲ ಉಪಕರಣ. ಅದರ ಹಿಂದೆ ನಿಜವಾದ ಇಂದ್ರಿಯವಿದೆ. ಇದರಂತೆಯೆ ಕಿವಿಗಳಲ್ಲಿ ಕೇಳುವುದು, ಅವು ಕೇವಲ ಉಪಕರಣ, ಅವುಗಳ ಹಿಂದೆ ಇಂದ್ರಿಯವಿದೆ. ಇದನ್ನೆ ಆಧುನಿಕ ಶಾರೀರಿಕ ಶಾಸ್ತ್ರದಲ್ಲಿ ಮಿದುಳು ಕೇಂದ್ರವೆನು ವರು, ಕಣು ಗಳನು ಅಧೀನದಲಿ ಟಿರುವ ಕೇಂದ್ರ ನಾಶವಾದರೆ ಕಣ್ಣು ನೋಡಲಾರದು. ಇದರಂತೆಯೇ ಎಲ್ಲ ಕೇಂದ್ರಗಳು ಕೂಡ. ಇಂದ್ರಿಯಗಳು ಅವುಗಳ ಹಿಂದೆ ಮತ್ತೇನೋ ಇರುವತನಕ ಗ್ರಹಿಸುವುವು. ಆ ಮತ್ತೇನೂ ವಸ್ತುವೆ ಮನಸ್ಸಾಗಿದೆ. ಕೆಲವು ವೇಳೆ ನೀವು ಯಾವುದೋ ದೀರ್ಘ ಆಲೋಚನೆಯಲ್ಲಿ ತತ್ಪರರಾಗಿದ್ದಾಗ ಗಡಿಯಾರ ಹೊಡೆದರೂ ನಿಮಗೆ ಕೇಳಿಸುವುದಿಲ್ಲ. ಏತಕ್ಕೆ? ಕಿವಿ ಅಲ್ಲಿತ್ತು. ಶಬ್ದ ಸ್ಪಂದನ ಕಿವಿಗೆ ತಾಗಿ ಅದರ ಪ್ರತಿಕ್ರಿಯೆ ಮಿದುಳಿಗೆ ಒಯ್ಯಲ್ಪಟ್ಟಿತ್ತು. ಆದರೂ ನೀವು ಕೇಳಲಿಲ್ಲ. ಏಕೆಂದರೆ ಮನಸ್ಸು ಆ ಕೇಂದ್ರಕ್ಕೆ ಸೇರಿರಲಿಲ್ಲ. ಬಾಹ್ಯ ವಸ್ತುವಿನ ಸಂವೇದನೆಗಳು ಆಯಾ ಇಂದ್ರಿಯಕ್ಕೆ ಒಯ್ಯಲ್ಪಡುವುವು. ಮನಸ್ಸು ಅದರೊಂದಿಗೆ ಸೇರಿದಾಗ ಅದು ಸಂವೇದನೆಗಳನ್ನು ಸ್ವೀಕರಿಸಿ ಅದಕ್ಕೆ 'ನಾನು' ಎಂಬ ಅಹಂಕಾರವನ್ನು ಕೊಡುವುದು. ನಾನು ಯಾವುದಾದರೂ ಕೆಲಸದಲ್ಲಿ ನಿರತನಾಗಿದ್ದಾಗ ಸೊಳ್ಳೆಯೊಂದು ನನ್ನ ಬೆರಳನ್ನು ಕಚ್ಚಿತು ಎಂದು ಇಟ್ಟುಕೊಳ್ಳಿ. ಅದು ನನಗೆ ಗೊತ್ತಾಗುವುದಿಲ್ಲ. ಏಕೆಂದರೆ ಮನಸ್ಸು ಬೇರೆಲ್ಲೂ ಇದೆ. ಆನಂತರ ಹೊರಗಿನ ವಿಷಯ ತಾಗಿದ ಇಂದ್ರಿಯದೊಂದಿಗೆ ಸಂಬಂಧ ಬೆಳೆಸಿದಾಗ ಒಂದು ಪ್ರತಿಕ್ರಿಯೆಯಾಗುವುದು. ಈ ಪ್ರತಿಕ್ರಿಯೆಯಿಂದ ನನಗೆ ಸೊಳ್ಳೆಯ ಅರಿವಾಗುವುದು. ಬರೀ ಮನಸ್ಸು ಆಯಾ ಇಂದ್ರಿಯಗಳಿಗೆ ಸೇರುವುದು ಕೂಡ ಸಾಲದು. ಇಚ್ಛೆಯ ರೀತಿಯಲ್ಲಿ ಒಂದು ಪ್ರತಿಕ್ರಿಯೆ ಉಂಟಾಗಬೇಕು. ಈ ಪ್ರತಿಕ್ರಿಯೆಯುಂಟಾಗುವ ಸ್ವಭಾವವೆ ಬುದ್ದಿ. ಮೊದಲು ಇಂದ್ರಿಯಗಳೆಂಬ ಹೊರಗಿನ ಉಪಕರಣವಿರಬೇಕು. ಅನಂತರ ಆಯಾ ಇಂದ್ರಿಯಗಳಿಗೆ ಸಂಬಂಧ ಪಟ್ಟ ಕೇಂದ್ರ ಮೆದುಳಿನಲ್ಲಿರಬೇಕು. ಅನಂತರ ಮನಸ್ಸು ಆಯಾ ಕೇಂದ್ರದೊಂದಿಗೆ ಸೇರಬೇಕು. ಇವುಗಳೆಲ್ಲ ಪೂರ್ಣವಾದ ಮೇಲೆ ನಾನು ಮತ್ತು ಹೊರಗಿನ ವಸ್ತು” ಎಂಬ ಭಾವನೆ ತಕ್ಷಣ ಹೊಳೆಯುವುದು. ಆಗ ಇಂದ್ರಿಯಗ್ರಹಣ ಅಥವಾ ಜ್ಞಾನ ಬರುವುದು. ಕೇವಲ ಉಪಕರಣವಾಗಿರುವ ಹೊರಗಿನ ಇಂದ್ರಿಯ ನಮ್ಮ ದೇಹದಲ್ಲಿದೆ. ಅದರ ಹಿಂದೆ ಸೂಕ್ಷ್ಮವಾಗಿರುವ ಇಂದ್ರಿಯ ಇದೆ. ಅನಂತರ ಮನಸ್ಸು, ಅನಂತರ ಬುದ್ದಿ, ಅನಂತರ 'ನಾನು ನೋಡುತ್ತೇನೆ, ನಾನು ಕೇಳುತ್ತೇನೆ' ಎಂಬ ಅಹಂಕಾರವಿದೆ. ಈ ಕಾರಗಳೆಲ್ಲ ಒಂದು ಶಕ್ತಿಯಿಂದ ಆಗುವುವು. ಸಂಸ್ಕೃತದಲ್ಲಿ ಇದನ್ನು ಪ್ರಾಣವೆನ್ನುವರು. ಬಾಹ್ಯ ಇಂದ್ರಿಯಗಳಿರುವ ಸ್ಕೂಲ ದೇಹವನ್ನು ಸಂಸ್ಕೃತದಲ್ಲಿ ಸ್ಕೂಲಶರೀರವೆನ್ನುವರು. ಅದರ ಹಿಂದೆ ಆಯಾ ಕೇಂದ್ರಗಳು, ಮನಸ್ಸು, ಬುದ್ಧಿ, ಅಹಂಕಾರ ಇವು ಬರುವುವು. ಇವು ಮತ್ತು ಪ್ರಾಣಿಗಳು ಸೇರಿ ಸೂಕ್ಷ್ಮ </p>
		<p>ಶರೀರವಾಗುವುದು. ಇದು ಅತಿ ಸೂಕ್ಷ್ಮವಸ್ತುವಿನಿಂದ ಆಗಿದೆ. ಅದು ಎಷ್ಟು ಸೂಕ್ಷ್ಮ ಎಂದರೆ ಈ ದೇಹಕ್ಕೆ ಎಷ್ಟೇ ಆಘಾತವಾದರೂ ಅದು ನಾಶವಾಗುವುದಿಲ್ಲ. ನಾವು ನೋಡುವ ಸ್ಕೂಲ ದೇಹವು ಸ್ಕೂಲವಸ್ತುವಿನಿಂದ ಆದುದು. ಆದಕಾರಣ ಇದು ಯಾವಾಗಲೂ ನವೀಕರಿಸಲ್ಪಡುತ್ತಿರುತ್ತದೆ, ಬದಲಾಯಿಸುತ್ತಿರುತ್ತದೆ. ಆದರೆ ಇಂದ್ರಿಯಕೇಂದ್ರ, ಮನಸ್ಸು, ಬುದ್ಧಿ, ಅಹಂಕಾರಗಳು ಬಹಳ ಸೂಕ್ಷ್ಮವಸ್ತುವಿನಿಂದ ಆಗಿವೆ. ಅವು ಯುಗಯುಗಾಂತರದವರೆಗೆ ಬೇಕಾದರೂ ಇರಬಲ್ಲವು. ಯಾವುದೂ ಅವನ್ನು ತಡೆಯಲಾರದಷ್ಟು ಸೂಕ್ಷ್ಮವಾಗಿವೆ. ಅವು ಯಾವ ಆತಂಕವನ್ನಾದರೂ ತೂರಿಹೋಗಬಲ್ಲವು. ಸ್ಕೂಲ ದೇಹ ಜಡ. ಅದರಂತೆಯೆ ಸೂಕ್ಷ್ಮ ವಸ್ತುವಿನಿಂದ ಆದ ಸೂಕ್ಷ್ಮಶರೀರ ಕೂಡ. ಅದರಲ್ಲಿ ಒಂದು ಭಾಗವನ್ನು ಮನಸ್ಸು, ಇನ್ನೊಂದನ್ನು ಬುದ್ದಿ, ಮತ್ತೊಂದು ಅಹಂಕಾರ ಎಂದು ಕರೆದರೂ ಅವು ಯಾವುವನ್ನೂ ಜ್ಞಾತೃ ಎನ್ನಲಾಗುವುದಿಲ್ಲ. ಇವು ಯಾವುವೂ ಗ್ರಹಿಸಲಾರವು. ಯಾರಿಗಾಗಿ ಈ ಕ್ರಿಯೆಗಳೆಲ್ಲ ಆಗುತ್ತವೆಯೋ, ಯಾರು ಇದನ್ನೆಲ್ಲ ನೋಡುತ್ತಿರುವನೊ ಅಂತಹ ಸಾಕ್ಷಿ ಇವು ಆಗಲಾರವು. ಮನಸ್ಸು ಬುದ್ದಿ ಅಹಂಕಾರಗಳ ಚಲನವಲನವೆಲ್ಲ ಮತ್ತಾರಿಗೊ ಇರಬೇಕು. ಇವು ಸೂಕ್ಷ್ಮ ವಸ್ತುವಿನಿಂದ ಆಗಿರುವುದರಿಂದ ಸ್ವಯಂಪ್ರಭೆಯವುಗಳಲ್ಲ. ಅವುಗಳ ಕಾಂತಿ ಅವಕ್ಕೆ ಸೇರಿಲ್ಲ. ಮೇಜಿನ ಅಭಿವ್ಯಕ್ತಿ ಯಾವುದೋ ಒಂದು ವಸ್ತುವಿನಿಂದ ಆದುದಲ್ಲ. ಇದರ ಹಿಂದೆ ಮತ್ತಾರೋ ಇರಬೇಕು. ಅವನೇ ನಿಜವಾಗಿ ನೋಡುವವನು, ಜ್ಞಾತೃ, ಭೋಕ್ತ, ಸಂಸ್ಕೃತದಲ್ಲಿ ಇವನನ್ನ ನಿಜವಾದ ಆತ್ಮ ಎನ್ನುವುದು. ನಿಜವಾಗಿ ವಸ್ತುವನ್ನು ನೋಡುವವನು ಅವನು. ಹೊರಗಿನ ಇಂದ್ರಿಯ ಮತ್ತು ಕೇಂದ್ರಗಳು ಬಾಹ್ಯವಸ್ತುವನ್ನು ಸಂಗ್ರಹಿಸಿ, ಅವನ್ನು ಮನಸ್ಸಿಗೆ ಸಾಗಿಸುವುವು. ಮನಸ್ಸು ಬುದ್ದಿಗೆ ಒಯ್ಯುವುದು. ಬುದ್ದಿ ಒಂದು ಕನ್ನಡಿಯಂತೆ ಪ್ರತಿಬಿಂಬಿಸುವುದು. ಅದರ ಹಿಂದೆ ಆತ್ಮನಿರುವನು. ಅವನು ನೋಡುತ್ತಾ ಆಜ್ಞೆಮಾಡುವನು. ಈ ಉಪಕರಣಗಳನ್ನೆಲ್ಲ ಆಳುವವನೆ ಅವನು. ಅವನ ಮನೆಯ ಯಜಮಾನ, ದೇಹದ ಒಡೆಯ, ಅಹಂಕಾರ, ಬುದ್ದಿ, ಮನಸ್ಸು, ಕೇಂದ್ರ, ಇಂದ್ರಿಯ, ದೇಹವೆಲ್ಲ ಅವನು ಹೇಳಿದಂತೆ ಕೇಳುವುವು. ಅವನೇ ಇವುಗಳನ್ನೆಲ್ಲ ವ್ಯಕ್ತಗೊಳಿಸುವುದು. ಇದೇ ಆತ್ಮ. ಯಾವುದು ವಿಶ್ವದ ಒಂದು ಅಂಶದಲ್ಲಿದೆಯೋ ಅದು ವಿಶ್ವದಲ್ಲೆಲ್ಲ ಇರಬೇಕು. ಪ್ರಕೃತಿನಿಯಮ ಒಂದೇ ಸಮನಾಗಿದ್ದರೆ, ಇಡೀ ಜಗತ್ತು ಯಾವ ನಿಯಮದಿಂದ ಆಗಿದೆಯೊ ಅದೇ ನಿಯಮದ ಮೇಲೆ ಅದರ ಪ್ರತಿಯೊಂದು ಅಂಶವೂ ಆಗಿರಬೇಕು. ಸ್ಕೂಲ ಜಗತ್ತಿನ ಹಿಂದೆ ಸೂಕ್ಷಜಗತ್ತು ಇರಬೇಕು. ನಾವು ಅದನ್ನೇ ಆಲೋಚನೆ ಎನ್ನುವೆವು. ಅದರ ಹಿಂದೆ ಒಂದು ಆತ್ಮನಿರಬೇಕು. ಅದರಿಂದಲೇ ಆಲೋಚನೆಯೆಲ್ಲ ಸಾಧ್ಯ. ಅದೇ ಆಜ್ಞೆ ಕೊಡುವುದು. ಅದೇ ವಿಶ್ವದ ಒಡೆಯ. ಪ್ರತಿಯೊಂದು ಮನಸ್ಸು, ದೇಹಗಳ ಹಿಂದೆ ಇರುವ ಆತ್ಮನನ್ನು ಪ್ರತ್ಯಗಾತ್ಮ ಎಂದು ಕರೆಯುತ್ತಾರೆ. ವಿಶ್ವದ ಹಿಂದೆ ಅದರ ಮಾರ್ಗದರ್ಶಕನಂತೆ ಅದರ ಸ್ವಾಮಿಯಂತೆ ಇರುವ ಆತ್ಮವೇ ಈಶ್ವರ.</p>
		<p>ಅನಂತರ ನಾವು ಪದ್ಮಾಲೋಚಿಸುವ ವಿಷಯ ಈ ವಸ್ತುಗಳೆಲ್ಲ ಎಲ್ಲಿಂದ ಬಂದುವು ಎಂಬುದು. ಬರುವುದೆಂದರೆ ಅರ್ಥವೇನು ? ಶೂನ್ಯದಿಂದ ಏನೂ ಬರುವುದು</p>
		<p>ಎಂದರೆ ಅದು ಸಾಧ್ಯವಿಲ್ಲ. ಈ ಸೃಷ್ಟಿಯೆಲ್ಲ, ಈ ಅಭಿವ್ಯಕ್ತಿ ಶೂನ್ಯದಿಂದ ಬರಲಾರದು. ಕಾರಣವಿಲ್ಲದೆ ಏನೂ ಬರಲಾರದು. ಪರಿಣಾಮವೆಂದರೆ ಮಾರ್ಪಾಡಾದ ಕಾರಣ. ಇಲ್ಲೊಂದು ಗ್ಲಾಸಿದೆ. ನಾವು ಅದನ್ನು ಒಡೆದು ಚೂರು ಚೂರು ಮಾಡಿ ಪುಡಿ ಮಾಡಿ ರಾಸಾಯನಿಕ ದ್ರವ್ಯಗಳಿಂದ ಹೆಚ್ಚು ಕಡಮೆ ನಾಶ ಮಾಡಿದೆವು ಎಂದು ಇಟ್ಟು ಕೊಳ್ಳೋಣ. ಅದು ಶೂನ್ಯವಾಗುವುದೆ ? ಎಂದಿಗೂ ಇಲ್ಲ. ಆಕಾರ ಒಡೆದು ಹೋಗುವುದು. ಆದರೆ ಅದು ಯಾವ ವಸ್ತುವಿನಿಂದ ಆಗಿದೆಯೊ ಅದು ಅಲ್ಲೇ ಇರುವುದು. ಅದು ನಮ್ಮ ಇಂದ್ರಿಯಕ್ಕೆ ಕಾಣದಂತೆ ಇರಬಹುದು. ಆದರೂ ಅದು ಇರುತ್ತದೆ. ಈ ವಸ್ತುವಿನಿಂದ ಮತ್ತೊಂದು ಗ್ಲಾಸು ಮುಂದೆ ಆದರೂ ಆಗಬಹುದು. ಇದು ಈ ಒಂದು ವಸ್ತುವಿನ ವಿಷಯದಲ್ಲಿ ನಿಜವಾದರೆ ಎಲ್ಲಾ ವಸ್ತುಗಳಿಗೂ ಅನ್ವಯಿಸುವುದು, ಶೂನ್ಯದಿಂದ ನಾವು ಏನನ್ನೂ ಸೃಷ್ಟಿಸಲಾರೆವು. ಅಥವಾ ಯಾವುದಾದರೂ ಒಂದು ವಸ್ತು ಶೂನ್ಯವಾಗುವುದೂ ಸಾಧ್ಯವಿಲ್ಲ. ಅದು ಸೂಕ್ಷ್ಮ, ಸೂಕ್ಷ್ಮತರವಾಗಬಹುದು, ಅನಂತರ ಸೂಲ ಸ್ಕೂಲತರವಾಗಬಹುದು. ಮಳೆಯ ಹನಿ ಸಾಗರದಿಂದ ಆವಿಯಾಗಿ ಮೇಲೆದ್ದು ಬೆಟ್ಟಗಳ ಕಡೆಗೆ ಹೋಗುವುದು. ಅಲ್ಲಿ ಅದು ಪುನಃ ಮಳೆಯಾಗಿ ಭೂಮಿಗೆ ಬಿದ್ದು ಸಾವಿರಾರು ಮೈಲಿ ಹರಿದು ಸಾಗರವನ್ನು ಸೇರುವುದು. ಬೀಜ ಮರವನ್ನು ಸೃಷ್ಟಿಸುವುದು, ಮರ ಬೀಜ ಬಿಟ್ಟು ನಾಶವಾಗುವುದು. ಬೀಜ ಪುನಃ ಮತ್ತೊಂದು ಮರವಾಗುವುದು, ಅದು ಪುನಃ ಬೀಜವನ್ನು ಬಿಡುವುದು. ಹೀಗೆ ಆಗುತ್ತಿರುವುದು. ಹಕ್ಕಿಯನ್ನು ನೋಡಿ, ಅದು ಹೇಗೆ ಮೊಟ್ಟೆಯಿಂದ ಹೊರಗೆ ಬರುತ್ತದೆ, ಸುಂದರವಾದ ಹಕ್ಕಿಯಾಗುತ್ತದೆ, ಕೆಲವು ಕಾಲ ತನ್ನ ಬಾಳುವೆಯನ್ನು ಬಾಳಿ ಮೊಟ್ಟೆಯನ್ನು ಬಿಟ್ಟು ಸಾಯುವುದು. ಈ ಮೊಟ್ಟೆಯ ಭವಿಷ್ಯ ಹಕ್ಕಿಯ ಭೂಣಸ್ಥಿತಿ. ಇದರಂತೆಯೇ ಪ್ರಾಣಿಗಳು ಮತ್ತು ಮನುಷ್ಯರು ಕೂಡ. ಎಲ್ಲವೂ ಕೆಲವು ಮೂಲವಸ್ತುಗಳಿಂದ, ಸೂಕ್ಷ್ಮದಿಂದ, ಕೆಲವು ಬೀಜಗಳಿಂದ ಮೊದಲಾಗಿ, ಅದು ಬೆಳೆದಂತೆಲ್ಲ ಸ್ಕೂಲವಾಗುವುದು, ಪುನಃ ಕೊನೆಗೆ ಸೂಕ್ಷ್ಮಕ್ಕೆ ಹೋಗಿ ಅಲ್ಲಿ ನೆಲಸುವುದು. ವಿಶ್ವವೆಲ್ಲ ಹೀಗೆ ಸಾಗುತ್ತಿರುವುದು. ಒಂದು ಸಮಯ ಬರುವುದು, ಆಗ ಜಗತ್ತೆಲ್ಲ ಕರಗಿ ಹೋಗಿ ಸೂಕ್ಷ್ಮವಾಗಿ ಕೊನೆಗೆ ಸಂಪೂರ್ಣ ಮಾಯವಾಗುವುದು, ಅಂದರೆ ಸೂಕ್ಷ್ಮಸ್ಥಿತಿಯಲ್ಲಿ ಇರುವುದು. ಆಧುನಿಕ ಖಗೋಳಶಾಸ್ತ್ರ ಮುಂತಾದ ವಿಜ್ಞಾನ ಶಾಸ್ತ್ರಗಳ ಪ್ರಕಾರ ಪೃಥ್ವಿ ಕ್ರಮೇಣ ತಣ್ಣಗಾಗುತ್ತಿದೆ. ಕೊನೆಗೆ ಮುಂದೊಂದು ಕಾಲದಲ್ಲಿ ಅದು ಅತ್ಯಂತ ತಣ್ಣಗಾಗುತ್ತದೆ. ಅದು ಚೂರು ಚೂರಾಗಿ ಸೂಕ್ಷ್ಮ ಸೂಕ್ಷ್ಮವಾಗಿ ಪುನಃ ಆಕಾಶದಂತಾಗುವುದು. ಆದರೂ ಆ ಕಣಗಳೆಲ್ಲಾ ಇರುವುವು. ಇದರಿಂದಲೆ ಮತ್ತೊಂದು ಸಲ ಭೂಮಿ ಸೃಷ್ಟಿಯಾಗುವುದು, ಪುನಃ ಅದು ಮಾಯವಾಗಿ ಮತ್ತೊಂದು ಬರುವುದು. ಹೀಗೆ ಸೃಷ್ಟಿ ತನ್ನ ಮೂಲಕಾರಣಗಳಿಗೆ ಹೋಗುವುದು. ಪುನಃ ಆ ವಸ್ತುಗಳು ಹಿಂತಿರುಗಿ ಒಂದು ಆಕಾರವನ್ನು ಧರಿಸುವುವು. ಅಲೆ ಬಿದ್ದು ಪುನಃ ಎದ್ದು ಒಂದು ಆಕಾರವನ್ನು ಧರಿಸುವಂತೆ ಮೂಲ ಕಾರಣಕ್ಕೆ ಹಿಂತಿರುಗುವುದು, ಪುನಃ ಅಲ್ಲಿಂದ ಒಂದು ಆಕಾರವನ್ನು ಧರಿಸುವುದು. ಹೀಗೆ ಕಾರಣಗಳಿಗೆ ಹಿಂದಿರುಗುವುದು ಮತ್ತು ಹೊರಕ್ಕೆ ಬಂದು ರೂಪವನ್ನು ಪಡೆಯುವುದು, ಈ ಕ್ರಿಯೆಯನ್ನು ಸಂಸ್ಕೃತದಲ್ಲಿ ಸಂಕೋಚ, ವಿಕಾಸವನ್ನುವರು. ಇಡೀ ಬ್ರಹ್ಮಾಂಡ ಸಂಕೋಚವಾಗುವುದು. ಪುನಃ ವಿಕಾಸವಾಗುವುದು. ಆಧುನಿಕ ವಿಜ್ಞಾನಿಗಳ</p>
		<p>ಸ್ವೀಕಾರಕ್ಕೆ ಯೋಗ್ಯವಾಗುವಂತೆ ಸಂಕೋಚ ಮತ್ತು ವಿಕಾಸ ಎಂಬ ಪದಗಳನ್ನು ಬಳಸಬಹುದು. ವಿಕಾಸ ಎಂಬುದನ್ನು ಕೇಳಿದ್ದೀರಿ. ಅದರ ಪ್ರಕಾರ ಕೆಳಗಿನ ವರ್ಗದಿಂದ ಪ್ರತಿಯೊಂದೂ ಬೆಳೆದು ಮೇಲು ವರ್ಗಕ್ಕೆ ಹೋಗುತ್ತದೆ. ಇದು ಬಹಳ ನಿಜ. ಆದರೆ ಪ್ರತಿಯೊಂದು ವಿಕಾಸದ ಹಿಂದೆಯೂ ಒಂದು ಸಂಕೋಚವನ್ನು ಒಪ್ಪಲೇಬೇಕಾಗಿದೆ. ವಿಶ್ವದಲ್ಲಿ ವ್ಯಕ್ತವಾಗಿರುವ ಶಕ್ತಿಮೊತ್ತವೆ. ಎಲ್ಲ ಕಾಲದಲ್ಲಿಯೂ ಒಂದೇ ಸಮನಾಗಿದೆ. ವಸ್ತು ಅವಿನಾಶಿ ಎಂಬುದು ನಮಗೆ ವೇದ್ಯ. ನೀವು ಏನು ಮಾಡಿದರೂ ವಸ್ತುವಿನ ಒಂದು ಕಣವನ್ನೂ ಆಚೆಗೆ ತೆಗೆಯಲಾರಿರಿ. ನೀವು ಹೊಸತಾಗಿ ಒಂದು ಪುಟ್ ಪೌಂಡು ಶಕ್ತಿಯನ್ನು ಹಾಕಲಾರಿರಿ ಅಥವಾ ತೆಗೆಯಲಾರಿರಿ. ಯಾವಾಗಲೂ ಒಟ್ಟು ಮೊತ್ತ ಒಂದೇ ಸಮನಾಗಿರುವುದು. ಅಭಿವ್ಯಕ್ತಿ ಮಾತ್ರ ವ್ಯತ್ಯಾಸವಾಗುವುದು. ಕೆಲವು ವೇಳೆ ಸಂಕೋಚವಾಗುವುದು. ಕೆಲವು ವೇಳೆ ವಿಕಾಸವಾಗುವುದು. ಈಗಿನ ಸೃಷ್ಟಿ ಹಿಂದಿನ ಸೃಷ್ಟಿಯ ಸಂಕೋಚದಿಂದ ಬಂದಿದೆ. ಪುನಃ ಈಗಿನ ಸೃಷ್ಟಿ ಸೂಕ್ಷ್ಮ ಸೂಕ್ಷ್ಮವಾಗಿ ಸಂಕೋಚವಾಗುವುದು. ಇದರಿಂದ ಅನಂತರ ಪುನಃ ಒಂದು ಸೃಷ್ಟಿ ಬರುವುದು. ಇಡೀ ವಿಶ್ವವು ಹೀಗೆಯೇ ಸಾಗುತ್ತಿರುವುದು. ಶೂನ್ಯದಿಂದ ಹೊಸತಾಗಿ ಮತ್ತಾವುದೂ ಸೃಷ್ಟಿಯಾಯಿತೆಂಬುದಿಲ್ಲ. ಇನ್ನೂ ಉತ್ತಮವಾದ ಪದವನ್ನು ಬಳಸಬಹುದಾದರೆ ಅಭಿವ್ಯಕ್ತಿ ಎನ್ನಬಹುದು. ದೇವರೆ ಈ ಸೃಷ್ಟಿಯನ್ನು ಅಭಿವ್ಯಕ್ತಿಗೊಳಿಸುವನು. ಈ ವಿಶ್ವವು ಅವನ ನಿಃಶ್ವಾಸ. ಪುನಃ ಅವನಲ್ಲಿಗೆ ಹೋಗುವುದು. ಮತ್ತೆ ಅವನು ಅದನ್ನು ಹೊರಸೂಸುವನು. ವೇದದಲ್ಲಿ ಒಂದು ಸುಂದರವಾದ ಉಪಮಾನವನ್ನು ಕೊಡುವರು.</p>
		<p>ಆ ಸನಾತನ ವ್ಯಕ್ತಿ ಈ ಸೃಷ್ಟಿಯನ್ನು ಹೊರಗೆ ಉಸಿರಿನಂತೆ ಬಿಡುವನು, ಪುನಃ ಉಸಿರಿನಂತೆ ಒಳಗೆ ಸೆಳೆದುಕೊಳ್ಳುವನು.” ನಾವು ಒಂದು ಧೂಳಿನ ಕಣವನ್ನು ಉಸಿರಿನೊಡನೆ ಹೊರಗೆಸೆದು ಪುನಃ ಅದನ್ನು ಒಳಗೆ ಸೆಳೆದುಕೊಳ್ಳುವಂತೆ ಇದು. ಇದೇನೋ ಸರಿ, ಆದರೆ ಮೊದಲ ಸೃಷ್ಟಿ ಹೇಗಿತ್ತು ಎಂಬ ಪ್ರಶ್ನೆ ಹಾಕಬಹುದು. ಇದಕ್ಕೆ ಉತ್ತರವೆ, ಪ್ರಥಮ ಸೃಷ್ಟಿ ಎಂದರೆ ಅರ್ಥವೇನು? ಪ್ರಥಮಸೃಷ್ಟಿ ಎಂಬುದೇ ಇರಲಿಲ್ಲ. ಕಾಲಕ್ಕೆ ಒಂದು ಆದಿಯನ್ನು ನೀವು ಕೊಟ್ಟರೆ ಕಾಲದ ಭಾವನೆಯೆ ನಾಶವಾಗುವುದು. ಕಾಲ ಪ್ರಾರಂಭವಾದ ಸ್ಥಿತಿಯೊಂದನ್ನು ಆಲೋಚಿಸಲು ಯತ್ನಿಸಿ. ಈ ಸ್ಥಿತಿಯ ಆಚೆಗೂ ನಾವು ಕಾಲವನ್ನು ಕುರಿತು ಆಲೋಚಿಸಬೇಕಾಗಿದೆ. ದೇಶ ಪ್ರಾರಂಭವಾದ ಸ್ಥಿತಿಯೊಂದನ್ನು ಆಲೋಚಿಸಲು ಯತಿಸಿ, ಆ ಸಿ ದೇಶವನ್ನು ಕುರಿತು ಯೋಚಿಸಬೇಕಾಗಿದೆ. ಕಾಲ ದೇಶಗಳು ಅನಂತ, ಅವಕ್ಕೆ ಒಂದು ಆದಿ ಅಂತ್ಯವಿಲ್ಲ. ದೇವರು ಐದು ನಿಮಿಷದಲ್ಲಿ ಈ ವಿಶ್ವವನ್ನು ಸೃಷ್ಟಿಸಿ ಅನಂತರ ನಿದ್ದೆ ಮಾಡಲು ಹೋದನು, ಅಂದಿನಿಂದಲೂ ನಿದ್ದೆ ಮಾಡುತ್ತಿರುವನು ಎಂಬ ಭಾವನೆಗಿಂತ ಇದು ಮೇಲು. ನಿರಂತರ ಸೃಷ್ಟಿ ಶೀಲನಾದ ದೇವರ ಭಾವನೆಯನ್ನು ಈ ಸೃಷ್ಟಿವಾದವು ಕೊಡುವುದು. ಹಲವು ಅಲೆಗಳು ಬಿದ್ದು ಏಳುತ್ತಿವೆ. ದೇವರು ಈ ನಿರಂತರ ಕ್ರಮವನ್ನು ನಿರ್ದೆಶಿಸುತ್ತಿರುವನು. ವಿಶ್ವಕ್ಕೆ ಹೇಗೆ ಒಂದು ಆದಿ ಅಂತ್ಯವಿಲ್ಲವೊ ಅದರಂತೆಯೆ ದೇವರಿಗೂ ಕೂಡ. ಇದು ಅವಶ್ಯಕವಾಗಿ ಹೀಗೇ ಇರಬೇಕು. ಏಕೆಂದರೆ ಸ್ಕೂಲ ಸ್ಥಿತಿಯಲ್ಲಾಗಲಿ ಸೂಕ್ಷ್ಮಸ್ಥಿತಿಯಲ್ಲಾಗಲಿ ವಿಶ್ವವು ಇಲ್ಲದ ಒಂದು ಕಾಲವಿತ್ತು ಎಂದರೆ,</p>
		<p>ಆಗ ದೇವರು ಇರಲಿಲ್ಲ ಎನ್ನಬೇಕಾಗುವುದು. ಏಕೆಂದರೆ ದೇವರು ವಿಶ್ವಸಾಕ್ಷಿ ಎಂದು ನಮಗೆ ಗೊತ್ತಿದೆ. ವಿಶ್ವವಿಲ್ಲದೆ ಇದ್ದರೆ ಅವನೂ ಇರಲಿಲ್ಲ. ಒಂದು ಭಾವನೆಯಿಂದ ಮತ್ತೊಂದು ಭಾವನೆ ಬರುವುದು. ಪರಿಣಾಮದ ಭಾವನೆಯಿಂದ ನಮಗೆ ಕಾರಣದ ಭಾವನೆ ಬರುವುದು. ಪರಿಣಾಮವಿಲ್ಲದೆ ಇದ್ದರೆ ಕಾರಣವೇ ಇರುತ್ತಿರಲಿಲ್ಲ. ವಿಶ್ವ ಹೇಗೆ ಆದಿ ಅಂತ್ಯ ರಹಿತವೊ ಹಾಗೆಯೆ ದೇವರೂ ಕೂಡ ಆದಿ ಅಂತ್ಯರಹಿತ ಎಂಬುದು ಸ್ವಾಭಾವಿಕವಾಗಿ ಸಿದ್ಧಿಸುವುದು.</p>
		<p>ಜೀವ ಕೂಡ ಅನಂತವಾಗಿಯೇ ಇರಬೇಕು. ಏತಕ್ಕೆ? ಮೊದಲನೆಯದಾಗಿ ಆತ್ಮವು ಜಡವಸ್ತುವಲ್ಲವೆಂಬುದು ನಮಗೆ ಗೊತ್ತಿದೆ. ಅದು ಸ್ಕೂಲದೇಹವೂ ಅಲ್ಲ, ಮನಸ್ಸು ಅಥವಾ ಆಲೋಚನೆ ಎಂದು ನಾವು ಹೇಳುವ ಸೂಕ್ಷ್ಮದೇಹವೂ ಅಲ್ಲ. ಅದು ಭೌತದೇಹವೂ ಅಲ್ಲ, ಕ್ರೈಸ್ತರು ಹೇಳುವ ಆಧ್ಯಾತ್ಮಿಕ ತನುವೂ ಅಲ್ಲ. ಸ್ಕೂಲ ದೇಹ ಮತ್ತು ಆಧ್ಯಾತ್ಮಿಕ ತನು ಬದಲಾಯಿಸಬಹುದು. ಸೂಲದೇಹ ಪ್ರತಿಕ್ಷಣವೂ ಬದಲಾಯಿಸುತ್ತಿರುವುದು. ಅದು ನಾಶವಾಗುವುದು, ಆದರೆ ಆಧ್ಯಾತ್ಮಿಕ ತನುವು ವ್ಯಕ್ತಿಯು ಮುಕ್ತನಾಗುವವರೆಗೂ ಇರುವುದು. ಅನಂತರ ಅದೂ ಬಿದ್ದು ಹೋಗುವುದು. ಮನುಷ್ಯ ಮುಕ್ತನಾದಾಗ ಅವನ ಆಧ್ಯಾತ್ಮಿಕ ತನು ಚದುರಿ ಹೋಗುತ್ತದೆ. ಪ್ರತಿಸಲ ಮನುಷ್ಯ ಸಾಯುವಾಗ ಸ್ಕೂಲ ದೇಹವು ನಾಶವಾಗುವುದು. ಆತ್ಮವು ಯಾವ ಕಣಗಳಿಂದಲೂ ಆಗದೆ ಇರುವುದರಿಂದ ಅವಿನಾಶಿಯಾಗಿರಬೇಕು. ನಾಶವೆಂದರೆ ಅರ್ಥವೇನು? ನಾಶವೆಂದರೆ ಯಾವ ವಸ್ತುವಿನಿಂದ ಅದು ಆಗಿದೆಯೋ ಆ ಮೂಲ ವಸ್ತುವಿಗೆ ಪುನಃ ಹಿಂತಿರುಗುವುದು ಎಂದು ಅರ್ಥ. ಈ ಗ್ರಾಸನ್ನು ಒಡೆದುಹಾಕಿದರೆ, ಆ ವಸ್ತು ನಾಶವಾಗುವುದು, ಅಂದರೆ ಗ್ಲಾಸು ನಾಶವಾದಂತೆ, ನಾಶವೆಂದರೆ ಆ ವಸ್ತು ಕಣಗಳು ತಮ್ಮ ಮೂಲ ರೂಪಕ್ಕೆ ಹಿಂತಿರುಗುವುದು ಎಂದು. ಯಾವುದು ವಸ್ತುಕಣಗಳಿಂದ ಆಗಿಲ್ಲವೊ ಅದು ನಾಶವಾಗುವುದಿಲ್ಲ ಎಂಬುದು ಇದರಿಂದ : ಸಿದ್ದಾಂತವಾದಹಾಗೆ ಆಯಿತು. ಆತ್ಮ ಯಾವ ವಸ್ತುಗಳ ಸಂಯೋಗದಿಂದಲೂ ಆಗಿಲ್ಲ. ಅದು ಅಖಂಡ, ಅವಿಭಾಜ್ಯ. ಆದಕಾರಣ ಇದು ಅವಿನಾಶಿಯಾಗಿರಬೇಕು. ಆದ ಕಾರಣವೇ ಇದಕ್ಕೆ ಯಾವ ಆದಿಯೂ ಇರಲಿಲ್ಲ. ಆದಕಾರಣ ಜೀವನಿಗೆ ಆದಿ ಅಂತ್ಯಗಳಿಲ್ಲ.</p>
		<p>ನಮ್ಮಲ್ಲಿ ಮೂರು ವಸ್ತುಗಳಿವೆ. ಅನಂತವಾಗಿರುವ ಆದರೆ ಬದಲಾಗುತ್ತಿರುವ ಪ್ರಕೃತಿ ಇದೆ. ಒಟ್ಟು ಪ್ರಕೃತಿಗೆ ಆದಿಯೂ ಇಲ್ಲ, ಅಂತ್ಯವೂ ಇಲ್ಲ. ಆದರೆ ಅದರೊಳಗೆ ಬೇಕಾದಷ್ಟು ಬದಲಾವಣೆಗಳಿವೆ. ಇದು, ಸಾವಿರಾರು ವರ್ಷಗಳಿಂದ ಹರಿದು ಸಮುದ್ರಕ್ಕೆ ಸೇರುತ್ತಿರುವ ನದಿಯಂತೆ, ಯಾವಾಗಲೂ ಇದು ಒಂದೇ ನದಿಯಾಗಿರುವುದು. ಆದರೆ ಪ್ರತಿಕ್ಷಣವೂ ಬದಲಾಯಿಸುತ್ತಿದೆ. ನಿರಂತರವೂ ನೀರಿನ ಕಣ ತನ್ನ ಸ್ಥಾನವನ್ನು ಬದಲಾಯಿಸುತ್ತಿದೆ. ಅನಂತರ ಅಧಿಕಾರಿಯಾದ, ಎಲ್ಲವನ್ನೂ ಆಳುತ್ತಿರುವ ಈಶ್ವರನಿರುವನು. ಅನಂತರ ಆತ್ಮವಿದೆ, ದೇವರಂತೆ ಅದು ಅವಿಕಾರಿ ಅನಂತ; ಆದರೆ ಈಶ್ವರನ ಆಳ್ವಿಕೆಗೆ ಒಳಪಟ್ಟಿದೆ. ಒಬ್ಬ ಯಜಮಾನ, ಮತ್ತೊಬ್ಬ ನೃತ್ಯ, ಮೂರನೆಯದ</p>
		<p>ಪ್ರಕೃತಿ.</p>
		<p>ದೇವರು ವಿಶ್ವದ ಸೃಷ್ಟಿ, ಸ್ಥಿತಿ, ಪ್ರಳಯ ಕರ್ತೃವಾದುದರಿಂದ ಪರಿಣಾಮ ವನ್ನುಂಟುಮಾಡುವುದಕ್ಕೆ ಕಾರಣ ಇದ್ದೇ ತೀರಬೇಕು: ಇದು ಮಾತ್ರವಲ್ಲ, ಕಾರಣವೇ ಪರಿಣಾಮವಾಗುವುದು. ಗ್ರಾಸು ಅದನ್ನು ತಯಾರುಮಾಡುವವನ ಕೈಯಲ್ಲಿರುವ ಕೆಲವು ವಸ್ತುಗಳಿಂದ ಮತ್ತು ಶಕ್ತಿಯಿಂದ ಆಗಿದೆ. ಗ್ಲಾಸಿನಲ್ಲಿ ಅವನ ಶಕ್ತಿ ಮತ್ತು ವಸ್ತುಗಳಿವೆ. ಅದರಲ್ಲಿ ಉಪಯೋಗಿಸಿರುವ ಶಕ್ತಿ ವಿವಿಧ ಕಣಗಳನ್ನು ಕೂಡಿಸುವ ಶಕ್ತಿಯಾಗಿದೆ. ಆ ಶಕ್ತಿ ಹೋದರೆ ಗ್ಲಾಸು ಒಡೆದು ಹೋಗುವುದು. ಅದಕ್ಕೆ ಉಪಯೋಗಿಸಿರುವ ವಸ್ತುಗಳು ಕೂಡ ನಿಸ್ಸಂಶಯವಾಗಿ ಗ್ಲಾಸಿನಲ್ಲಿದೆ. ಆದರೆ ಆಕಾರ ಮಾತ್ರ ಬದಲಾಯಿಸುತ್ತಿದೆ. ಕಾರಣವೆ ಪರಿಣಾಮ ವಾಗುವುದು. ನೀವು ಎಲ್ಲಿ ಒಂದು ಪರಿಣಾಮವನ್ನು ನೋಡಿದರೂ ಅದರ ಮೂಲಕಾರಣಕ್ಕೆ ವಿಶ್ಲೇಷಿಸಬಹುದು. ಕಾರಣವೇ ಪರಿಣಾಮವಾಗಿ ಕಾಣುವುದು. ದೇವರು ವಿಶ್ವಕ್ಕೆ ಕಾರಣನಾದರೆ, ವಿಶ್ವ ಅವನ ಪರಿಣಾಮವಾದರೆ, ದೇವರೆ ವಿಶ್ವವಾಗಿರುವನು ಎಂಬುದು ಸಿದ್ಧಿಸುವುದು. ಜೀವಿಗಳು ಪರಿಣಾಮವಾಗಿ, ದೇವರು ಕಾರಣವಾದರೆ, ದೇವರೆ ಜೀವಿಗಳಾಗಿರುವನು. ಆದಕಾರಣ ಪ್ರತಿಯೊಂದು ಜೀವಿಯೂ ಭಗವಂತನ ಅಂಶ, ''ಬೆಂಕಿಯಿಂದ ಅನಂತ ಕಿಡಿಗಳೇಳುವಂತೆ ಆ ಬ್ರಹ್ಮನಿಂದ ಈ ಜೀವಿಗಳನ್ನು ಕೂಡಿರುವ ಜಗತ್ತು ಬರುವುದು.”</p>
		<p>ಅನಂತ ಈಶ್ವರ, ಅನಂತ ಪ್ರಕೃತಿ ಇರುವುದನ್ನು ನೋಡಿದೆವು. ಅನಂತಾತ್ಮಗಳೂ ಇವೆ. ಇದೇ ಧರ್ಮದಲ್ಲಿ ಮೊದಲನೆ ಹಂತ. ಇದನ್ನು ದೈತ ಎನ್ನುವರು. ಈ ಹಂತದಲ್ಲಿ ವ್ಯಕ್ತಿಯು ತಾನು ಮತ್ತು ದೇವರು ಎಂದೆಂದಿಗೂ ಬೇರೆ ಎಂದು ಭಾವಿಸುವನು. ಈಶ್ವರ, ಜೀವ, ಜಗತ್ತು ಈ ಮೂರು ಬೇರೆ ಬೇರೆ. ಇದೇ ದೈತ. ಇದು ನೋಡುವವನು ಮತ್ತು ನೋಟ ಯಾವಾಗಲೂ ಬೇರೆ ಬೇರೆ ಎನ್ನುವುದು. ಮನುಷ್ಯ ಪ್ರಕೃತಿಯನ್ನು ನೋಡಿದಾಗ ಅವನು ದ್ರಕ್, ಪ್ರಕೃತಿ ದೃಶ. ಅವನು ದಗ್ದ್ರಶದ ಭೇದವನ್ನು ನೋಡುವನು. ಅವನು ದೇವರನ್ನು ನೋಡಿದಾಗ ಅದು ದೃಶ್ಯವಾಗುವುದು, ಇವನು ದೃಕ್ ಆಗುವನು. ಅವರಿಬ್ಬರೂ ಎಂದೆಂದಿಗೂ ಬೇರೆ. ದೇವರಿಗೂ ಮಾನವನಿಗೂ ಇರುವ ದೈತ ಭಾವನೆ ಇದು ಸಾಧಾರಣವಾಗಿ ಧರ್ಮದಲ್ಲಿ ಇರುವ ಪ್ರಥಮ ಭಾವನೆ ಇದೇ.</p>
		<p>ಅನಂತರ ನಾನು ಈಗತಾನೆ ನಿಮಗೆ ತೋರಿದ ಮತ್ತೊಂದು ಭಾವನೆ ಬರುವುದು. ದೇವರು ಸೃಷ್ಟಿಗೆ ಕಾರಣನಾದರೆ, ಸೃಷ್ಟಿ ಅವನ ಪರಿಣಾಮವಾದರೆ ದೇವರೇ ಜಗತ್ತು ಮತ್ತು ಜೀವ ಆಗಿರಬೇಕು. ಇವನು ಪೂರ್ಣವಾದ ದೇವರ ಒಂದು ಅಂಶವಾಗುವನು. ನಾವು ಸಣ್ಣ ವ್ಯಕ್ತಿಗಳು, ಆ ಅಗ್ನಿಯ ಕಿಡಿಗಳು; ಈ ವಿಶ್ವವೆಲ್ಲ ಆ ಭಗವಂತನ ಆವಿರ್ಭಾವ. ಇದೇ ಮುಂದಿನ ಮೆಟ್ಟಲು. ಇದನ್ನು ಸಂಸ್ಕೃತದಲ್ಲಿ ವಿಶಿಷ್ಟಾದ್ವತವೆನ್ನುವರು. ನನಗೆ ಒಂದು ದೇಹವಿದೆ, ಇದರಲ್ಲಿ ಒಂದು ಆತ್ಮವಿದೆ. ಆತ್ಮ ಈ ದೇಹದ ಮೂಲಕ ಇದೆ. ಇದರಂತೆಯೇ ಅನಂತ ಜೀವಿಗಳು ಮತ್ತು ಪ್ರಕೃತಿಯಿಂದ ಕೂಡಿದ ವಿಶ್ವವೆಲ್ಲ ದೇವರ ದೇಹ, ಪ್ರಳಯಸ್ಥಿತಿ ಬಂದಾಗ ವಿಶ್ವ ಸೂಕ್ಷ್ಮ, ಮತ್ತು ಸೂಕ್ಷ್ಮವಾಗುತ್ತದೆ. ಆದರೂ ದೇವರ ದೇಹವಾಗಿ ಉಳಿದಿರುವುದು, ಸ್ಕೂಲವಾಗಿ ಸೃಷ್ಟಿಯಾದ ಅನಂತರವೂ ಇದು ದೇವರ ದೇಹವಾಗಿಯೇ ಇರುವುದು, ಹೇಗೆ ಮಾನವನ ಆತ್ಮ ಅವನ ದೇಹ ಮತ್ತು ಮನಸ್ಸಿನ ಆತ್ಮವಾಗಿದೆಯೋ, ಹಾಗೆಯೆ ದೇವರು ಎಲ್ಲ</p>
		<p>ಆತ್ಮಗಳ ಆತ್ಮ. ಪ್ರತಿಯೊಂದು ಧರ್ಮದಲ್ಲಿಯೂ ಆತ್ಮದ ಆತ್ಮ ಎಂಬ ಭಾವನೆಯನ್ನು ನೀವು ಕೇಳಿರುವಿರಿ. ಹಾಗೆಂದರೆ ಇದೇ ಅರ್ಥ. ಅವನು ಅವುಗಳಲ್ಲಿರುವನು, ದಾರಿತೋರುವನು, ಅವನು ಆಳುವನು. ಮೊದಲನೆ ದೈತದ ದೃಷ್ಟಿಯಲ್ಲಿ ನಮ್ಮಲ್ಲಿ ಪ್ರತಿಯೊಬ್ಬರೂ ಒಂದು ಜೀವ. ಅದು ಈಶ್ವರ ಮತ್ತು ಜಗತ್ತಿನಿಂದ ಬೇರೆ. ಎರಡನೆಯದರಲ್ಲಿ ನಾವೇನೋ ಪ್ರತ್ಯೇಕ ಆತ್ಮ, ಆದರೆ ದೇವರಿಂದ ಬೇರೆ ಅಲ್ಲ. ನಾವು ಒಂದು ರಾಶಿಯಲ್ಲಿ ತೇಲುತ್ತಿರುವ ಕಣದಂತೆ; ಆ ರಾಶಿಯೇ ದೇವರು. ನಾವೆಲ್ಲ, ಬೇರೆ; ಆದರೆ ದೇವರಲ್ಲಿ ಒಂದು. ನಾವೆಲ್ಲ ಅವನಲ್ಲಿರುವೆವು, ಅವನ ಅಂಶ. ಅದಕ್ಕೇ ನಾವೆಲ್ಲ ಒಂದು ಆದರೂ ಒಂದು ಜೀವಕ್ಕೂ ಮತ್ತೊಂದು ಜೀವಕ್ಕೂ, ಜೀವಕ್ಕೂ, ದೇವರಿಗೂ, ಪ್ರತ್ಯೇಕ ವ್ಯಕ್ತಿತ್ವವಿದೆ. ಅದು ಭಿನ್ನ ಮತ್ತು ಅಭಿನ್ನ.</p>
		<p>ಅನಂತರ ಮತ್ತೂ ಸೂಕ್ಷ್ಮ ಪ್ರಶ್ನೆ ಏಳುವುದು. ಅದೇ, ಅನಂತದಲ್ಲಿ ಅಂಶಗಳು ಇರಬಲ್ಲವೆ ಎಂಬುದು, ಪೂರ್ಣದ ಭಾಗಗಳೆಂದರೆ ಅರ್ಥವೇನು? ಇದನ್ನು ನಾವು ತರ್ಕಿಸಿದರೆ, ಇದು ಅಸಾಧ್ಯ; ಅನಂತವನ್ನು ನಾವು ವಿಭಾಗಿಸಲು ಆಗುವುದಿಲ್ಲ. ಅದು ಯಾವಾಗಲೂ ಪೂರ್ಣವಾಗಿಯೇ ಇರುವುದು. ಅದನ್ನು ವಿಭಾಗಿಸಲು ಸಾಧ್ಯವಾದರೆ ಪ್ರತಿಯೊಂದು ಅಂಶವೂ ಅನಂತವಾಗುವುದು. ಎರಡು ಅನಂತಗಳು ಇರಲಾರವು. ಒಂದು ವೇಳೆ ಇದ್ದರೆ ಒಂದು ಮತ್ತೊಂದಕ್ಕೆ ಮಿತಿ ತರುವುದು. ಎರಡೂ ಸಾಂತವಾಗುವುವು. ಅನಂತ ಒಂದು ಮಾತ್ರ ಇರಬಲ್ಲುದು. ಅದು ಅವಿಭಾಜ್ಯ. ಅನಂತ ಏಕ, ಅನೇಕವಲ್ಲ. ಒಂದು ಅನಂತಾತ್ಮ ಸಹಸ್ರಾರು ಕನ್ನಡಿಗಳಲ್ಲಿ ಬೇರೆ ಬೇರೆ ಆತ್ಮದಂತೆ ಪ್ರತಿಬಿಂಬಿಸುತ್ತಿದೆ ಜಾಂಬುದು ನಿರ್ಣಯವಾದ ಹಾಗೆ ಆಯಿತು. ಈ ವಿಶ್ವದ ಹಿನ್ನೆಲೆಯಾಗಿರುವುದೆ ಅನಂತಾತ್ಮ, ಇದನ್ನೆ ನಾವು ಈಶ್ವರ ಎನ್ನುವುದು. ಈ ಮನುಷ್ಯನ ಹಿನ್ನೆಲೆಯಾಗಿರುವುದೂ ಅನಂತಾತ್ಮವೆ. ಇದನ್ನೇ ನಾವು ಜೀವ ಎನ್ನುವುದು.</p>
	</section>
	<section class="level1 unnumbered" epub:type="chapter" role="doc-chapter" id="id-030">
		<h1 class="level1-title" epub:type="title">ಜೀವ, ಈಶ್ವರ ಮತ್ತು ಧರ್ಮ<sup><a epub:type="noteref" href="999-aside.xhtml#id-001-60">*</a></sup></h1>
		<p>ಭೂತಕಾಲದ ಗರ್ಭದೊಳಗಿನಿಂದ ಶತಶತಮಾನಗಳ ಹಿಂದಿನ ವಾಣಿಯೊಂದು ನಮಗೆ ಇಂದು ಕೇಳಿಬರುತ್ತಿದೆ. ಅದು ಹಿಮಾಲಯದಲ್ಲಿ ನೆಲಸಿದ ಋಷಿಗಳ ವಾಣಿ, ಕಾನನಾಂತರಗಳಲ್ಲಿ ಪರ್ಣಕುಟೀರಗಳಲ್ಲಿ ನೆಲಸಿದ ಸಾಧುಸಂತರ ವಾಣಿ; ಸೆಮಿಟಿಕ್ ಜನಾಂಗಕ್ಕೆ ಕೇಳಿದ ವಾಣಿ, ಬುದ್ಧ ಮುಂತಾದ ಧಾರ್ಮಿಕ ವಿಭೂತಿ ಪುರುಷರ ವಾಣಿ, ಸೃಷ್ಟಿಯ ಆದಿಯಲ್ಲಿ ಮಾನವನ ಒಡನೆ ಬಂದ ಅವನು ಹೋದಡೆಯೆಲ್ಲ ಸದಾ ಅವನೊಡನೆ ನೆಲೆಸಿರುವ ಜ್ಯೋತಿಯಲ್ಲಿ ವಿಹರಿಸುತ್ತಿರುವವರ ವಾಣಿ. ಅದು ಈಗಲೂ ನಮಗೆ ಕೇಳಿಬರುತ್ತಿದೆ. ಆ ವಾಣಿ ಬೆಟ್ಟಗಳಿಂದ ಹರಿದು ಬರುತ್ತಿರುವ ಝರಿಗಳಂತೆ ಇದೆ. ಒಮ್ಮೆ ಕಣ್ಣಿಗೆ ಕಾಣಿಸುವುದು, ಮತ್ತೊಮ್ಮೆ ಮಾಯವಾಗಿ ಕೊನೆಗೆ ಒಂದು ಅದ್ಭುತ ಪ್ರವಾಹವಾಗಿ ಮೈದೋರುವುದು. ಎಲ್ಲಾ ದೇಶಗಳ ಎಲ್ಲಾ ಧರ್ಮಗಳ ಮಹಾತ್ಮರ, ಸಾಧುಗಳ, ಸಂತರ, ಸ್ತ್ರೀಪುರುಷರ ವಾಣಿಗಳ ಮಿಲನವಾಗಿ ಭೂತಕಾಲದ ಘನತೂರವಾಣಿ ಕೇಳಿಬರುತ್ತಿದೆ. ಅದರ ಪ್ರಥಮ ಸಂದೇಶವೆ, ನಿಮ್ಮಲ್ಲಿ ಮತ್ತು ಉಳಿದ ಎಲ್ಲಾ ಧರ್ಮಗಳಲ್ಲಿಯೂ ಶಾಂತಿ ನೆಲಸಲಿ ಎಂಬುದು. ಈ ಸಂದೇಶ ಧರ್ಮಗಳ ಪರಸ್ಪರ ವೈಮನಸ್ಯದಿಂದ ಪ್ರೇರಿತವಾದುದಲ್ಲ; ಅದು ಸಾಮರಸ್ಯವನ್ನೊಳಗೊಂಡಿರುವುದು. - ಮೊದಲು ಈ ಸಂದೇಶವನ್ನು ಗ್ರಹಿಸೋಣ. ಈ ಶತಮಾನದ ಆದಿಯಲ್ಲಿ, ಇನ್ನೇನು ಧರದ ಅವಸಾನಕಾಲ ಪ್ರಾಪ್ತವಾಯಿತು ಎಂಬ ಅಂಜಿಕೆ ಮೂಡಿತ್ತು. ವೈಜ್ಞಾನಿಕರ ನವನವಾನ್ವೇಷಣೆಯ ವಜಾಘಾತಕ್ಕೆ ಸಿಕ್ಕಿ ಮಣ್ಣಿನ ಪಾತ್ರೆಗಳಂತೆ ಹಳೆಯ ಮೂಢನಂಬಿಕೆಗಳು ಧ್ವಂಸವಾಗುತ್ತಿದ್ದವು. ಯಾರು ಧರ್ಮವೆಂದರೆ ಕೆಲವು ಮತಗಳ ಹೊರೆ ಎಂದು, ಅರ್ಥವಿಲ್ಲದ ಆಚಾರಗಳ ಕಂತೆಯೆಂದು ಭಾವಿಸಿದ್ದರೋ, ಅವರು ಗತಿಕಾಣದಾದರು. ಅವರಿಗೆ ದಿಕ್ಕೆ ತೋಚದೆ ಹೋಯಿತು. ಎಲ್ಲಾ ನಂಬಿಕೆಗಳೂ ತಮ್ಮ ಕೈಗಳಿಂದ ನುಸುಳಿಕೊಳ್ಳುತ್ತಿದ್ದವು. ಅಜೇಯವಾದ ಮತ್ತು ಚಾರ್ವಾಕ ಮತದ ಪ್ರಚಂಡ ಪ್ರವಾಹ ಎಲ್ಲವನ್ನೂ ಕೊಚ್ಚಿಕೊಂಡು ಹೋಗುವುದೆಂಬ ಭೀತಿ ಕೆಲಕಾಲ ಮೂಡಿತು. ತಮ್ಮ ಮನಸ್ಸಿಗೆ ತೋಚಿದುದನ್ನು ವ್ಯಕ್ತಪಡಿಸುವುದಕ್ಕೆ ಜನರು ಅಂಜುತ್ತಿದ್ದರು. ಅನೇಕರು, ಸ್ಥಿತಿ ತಮ್ಮ ಕೈಮಿಾರಿ ಹೋಗಿದೆ, ಧರ್ಮವನ್ನು ಇನ್ನು ಯಾರೂ ಕೇಳುವಂತೆಯೇ ಇಲ್ಲ ಎಂದು ಭಾವಿಸಿದರು. ಆದರೆ ಈಗ ಸ್ಥಿತಿ ಬದಲಾಗಿದೆ. ಧರ್ಮದ ನೆರವಿಗೆ ಮತ್ತೊಂದು ಬಂದಿದೆ. ಅದಾವುದು? ಅದೇ ಅನ್ಯಮತಗಳ ತೌಲನಿಕ ಅಧ್ಯಯನ. ನಾವು ಬಗೆಬಗೆಯ ಧರ್ಮಗಳನ್ನು ನೋಡಿದರೆ ಅವುಗಳ ಸಾರ ಒಂದೇ ಎಂದು ಕಾಣುವುದು. ನಾನು ಹುಡುಗನಾಗಿದ್ದಾಗ ಈ ಸಂದೇಹ ನನ್ನಲ್ಲಿ ಮೂಡಿತ್ತು. ಧರ್ಮದ ಮೇಲಿನ ಭರವಸೆಯನ್ನೆಲ್ಲ ತ್ಯಜಿಸಬೇಕಾಗಬಹುದೆಂದು ತತ್ಕಾಲದಲ್ಲಿ ಭಾವಿಸಿದ್ದೆ. ಆದರೆ ದೇವರ ದಯೆಯಿಂದ ನಾನು ಕ್ರೈಸ್ತ, ಬೌದ್ಧ, ಮಹಮ್ಮದೀಯ ಮತ್ತು ಇತರ ಧರ್ಮಗಳನ್ನು ಓದತೊಡಗಿದೆ. ನನ್ನ ಧರ್ಮದಲ್ಲಿ ಸಾರಿದ</p>
		<p>ಮೂಲತತ್ತ್ವಗಳನ್ನೇ ಇತರರ ಧರ್ಮಗಳೂ ಕೂಡ ಸಾರುತ್ತಿವೆ ಎಂಬುದನ್ನು ತಿಳಿದು ನನಗೆ ಆಶ್ಚರವಾಯಿತು. ಸತ್ಯವೆಂದರೆ ಏನು ಎಂದು ನಾನು ಪ್ರಶ್ನೆಯನ್ನು ಹಾಕಿಕೊಂಡೆ. ಈ ಪ್ರಪಂಚ ಸತ ವೇ? ಹೌದು, ಏಕೆ? ಏಕೆಂದರೆ ನಾನು ಅದನ್ನು ನೋಡುತೆನೆ. ನಾನು ಈಗ ತಾನೆ ಕೇಳಿದ ಹಾಡುಗಳ ಮತ್ತು ವಾದ್ಯಗಳ ಧ್ವನಿ ಸತ್ಯವೇ? ಹೌದು, ಏಕೆಂದರೆ ನಾನೀಗ ಅದನ್ನು ಕೇಳಿದೆ. ತನಗೆ ದೇಹ ಕಣ್ಣು ಕಿವಿಗಳಿವೆ, ತಾನು ನೋಡಲಾಗದ ಒಂದು ಆಧ್ಯಾತ್ಮಿಕ ಸ್ವಭಾವವೂ ಇದೆ ಎಂದು ಮನುಷ್ಯನಿಗೆ ಗೊತ್ತಿದೆ. ಈ ಆಧ್ಯಾತ್ಮಿಕ ಸ್ವಭಾವದ ಮೂಲಕ ಅವನು ಧರ್ಮಗಳನ್ನು ಪರೀಕ್ಷಿಸಿದರೆ, ಅದು ಭರತಖಂಡದ ಅರಣ್ಯಗಳಲ್ಲಿ ಬೋಧಿಸಿದ ಧರ್ಮವಾಗಲಿ ಅಥವಾ ಕೈಸ್ತ ದೇಶಕ್ಕೆ ಸೇರಿದ ಧರ್ಮವಾಗಲಿ, ಮೂಲದಲ್ಲಿ ಧರ್ಮಗಳೆಲ್ಲ ಒಂದೇ ಎಂಬುದು ಅವನಿಗೆ ಗೊತ್ತಾಗುವುದು. ಇದರಿಂದ ಧರ್ಮವು ಮಾನವ ಮನಸ್ಸಿನ ಅನಿವಾರ್ಯವಾದ ಆವಶ್ಯಕತೆ ಎಂಬುದು ಗೊತ್ತಾಗುತ್ತದೆ. ಒಂದು ಧರ್ಮದ ಸತ್ಯ ಇತರ ಧರ್ಮದ ಸತ್ಯಗಳ ಮೇಲೆ ನಿಂತಿದೆ. ನಿದರ್ಶನಕ್ಕೆ ನನ್ನ ಕೈಗಳಲ್ಲಿ ಆರು ಬೆರಳುಗಳಿದ್ದು ಇತರರ ಕೈಯಲ್ಲಿ ಇದೇ ಬೆರಳುಗಳಿದ್ದರೆ ಅದು ಅಸ್ವಾಭಾವಿಕ ಎನ್ನಬಹುದು. ಒಂದು ಧರ್ಮವು ಮಾತ್ರ ಸತ್ಯ, ಇತರ ಧರ್ಮಗಳು ಅಸತ್ಯ ಎಂಬ ವಾದಕ್ಕೆ ಇದೇ ಯುಕ್ತಿಯನ್ನು ಆರೋಪಿಸಬಹುದು. ಆರು ಬೆರಳಿನವನಂತೆ ಒಂದೇ ಧರ್ಮ ಸತ್ಯವಾಗಿರುವುದು ಅಸ್ವಾಭಾವಿಕವಾಗಿರುವುದು. ಆದಕಾರಣ ಒಂದು ಧರ್ಮ ಸತ್ಯವಾದರೆ ಇತರ ಧರ್ಮಗಳೂ ಕೂಡ ಸತ್ಯವಾಗಿರಲೇ ಬೇಕು. ಗೌಣ ವಿಷಯಗಳಲ್ಲಿ ಕೆಲವು ವ್ಯತ್ಯಾಸಗಳಿರಬಹುದು. ಆದರೆ ಸಾರದಲ್ಲಿ ಎಲ್ಲಾ ಒಂದೇ. ನನ್ನ ಕೈಯ ಐದು ಬೆರಳುಗಳು ಸತ್ಯವಾದರೆ ನಿಮ್ಮ ಕೈಯ ಐದು ಬೆರಳುಗಳೂ ಕೂಡ ಸತ್ಯವೆನ್ನುವುದನ್ನು ದೃಢಪಡಿಸುವುದು. ಮನುಷ್ಯ ಎಲ್ಲಿಯಾದರೂ ಇರಲಿ, ಅವನು ಒಂದು ನಂಬಿಕೆಯನ್ನು ರೂಢಿಸಬೇಕು, ಧಾರ್ಮಿಕ ಸ್ವಭಾವವನ್ನು ರೂಢಿಸಬೇಕು.</p>
		<p>ಹಲವು ಧರ್ಮಗಳನ್ನು ಅಧ್ಯಯನ ಮಾಡಿದ ಮೇಲೆ ನನಗೆ ತೋರುವ ಮತ್ತೊಂದು ವಿಷಯವೆ, ಜೀವ ಮತ್ತು ಈಶ್ವರರಿಗೆ ಸಂಬಂಧಪಟ್ಟ ಭಾವನೆಯಲ್ಲಿ ಮೂರು ವಿಧಗಳಿರುವುವು. ಮೊದಲನೆಯದಾಗಿ ಎಲ್ಲಾ ಧರ್ಮಗಳೂ, ನಾಶವಾಗುವ ದೇಹದಲ್ಲಿ ಅದರಂತೆ ವಿಕಾರವಾಗದ, ಬದಲಾಗದ, ಸನಾತನವಾದ, ನಾಶವಾಗದ ಮತ್ತೊಂದು ಇದೆ ಎಂದು ಒಪ್ಪಿಕೊಳ್ಳುವುವು. ಅನಂತರ ಬಂದ ಕೆಲವು ಧರ್ಮಗಳು, ನಮ ಲಿ ನಾಶವಾಗದ ಯಾವುದೋ ಒಂದು ಅಂಶವಿದ್ದರೂ ಅದು ಯಾವುದೋ ಒಂದು ಕಾಲದಲ್ಲಿ ಪ್ರಾರಂಭವಾಯಿತು ಎನ್ನುವುವು. ಆದರೆ ಯಾವುದಕ್ಕೆ ಒಂದು ಪ್ರಾರಂಭವಿದೆಯೋ ಅದಕ್ಕೆ ಒಂದು ಅಂತ್ಯ ಇರಲೇಬೇಕಾಗುವುದು. ನಮ್ಮ ನೈ ಒಂದು ಆದಿ ಇರಲಿಲ್ಲ, ಅದಕ್ಕೆ ಒಂದು ಅಂತ್ಯ ಇರುವಂತೆ ಇಲ್ಲ. ನಮ್ಮೆಲ್ಲರನ್ನೂ ಮಾರಿದ, ಈ ಆದಿ ಅಂತ್ಯಗಳುಳ್ಳ ವಸ್ತುವನ್ನು ಮಾರಿದ ಮತ್ತೊಂದು ಆದ್ಯಂತರಹಿತ ವಸ್ತುವಿದೆ, ಅದೇ ದೇವರು. ಜನರು ಪ್ರಪಂಚದ ಮತ್ತು ಮಾನವನ ಆದಿಯನ್ನು ಕುರಿತು ಮಾತನಾಡುವರು. ಇಲ್ಲಿ ಆದಿ ಎಂದರೆ ಈ ಕಲ್ಪದ ಆದಿ ಎಂದು ಅರ್ಥ. ಅದಕ್ಕೆ ಎಲ್ಲೂ ಇಡಿಯ ಬ್ರಹ್ಮಾಂಡದ ಆದಿ ಎಂದು ಅರ್ಥವಿಲ್ಲ. ಸೃಷ್ಟಿಗೆ ಒಂದು</p>
		<p>ಪ್ರಾರಂಭವಿರುವುದು ಅಸಂಗತ, ನಿಮಗೆ ಯಾರಿಗೂ ಪ್ರಾರಂಭವನ್ನು ಊಹಿಸಲು ಸಾಧ್ಯವಿಲ್ಲ. ಯಾವುದಕ್ಕೆ ಒಂದು ಆದಿ ಇದೆಯೊ ಅದಕ್ಕೆ ಒಂದು ಅಂತ್ಯವಿರಲೇಬೇಕು. 'ನಾನು ಇಲ್ಲದ ಕಾಲವೇ, ನೀವೂ ಅಥವಾ ಯಾರೇ ಆಗಲಿ ಮುಂದೆ ಇಲ್ಲದ ಕಾಲವೇ ಇರುವುದಿಲ್ಲ” ಎಂದು ಗೀತೆಯು ಸಾರುವುದು. ಎಲ್ಲಿ ಸೃಷ್ಟಿಯ ಪ್ರಾರಂಭವಾಯಿತು ಎಂದು ಹೇಳುವರೋ ಅಲ್ಲೆಲ್ಲ ಆ ಕಲ್ಪದ ಆದಿ ಎಂದು ಅರ್ಥ. ನಮ್ಮ ದೇಹವು ನಾಶವಾಗುವುದು, ಆದರೆ ಆತ್ಮವು ಎಂದಿಗೂ ನಾಶವಾಗುವುದಿಲ್ಲ, - ಈ ಆತ್ಮಭಾವನೆಯೊಡನೆ, ಆತ್ಮದ ಪೂರ್ಣ ಸ್ಥಿತಿಗೆ ಸಂಬಂಧಪಟ್ಟ ಇತರ ಕೆಲವು ಭಾವನೆಗಳು ಬರುವುವು. ಆತ್ಮವು ಸ್ವಭಾವತಃ ಪೂರ್ಣಹಿಗಳ ನೂ ಟೆಸ್ಟಮೆಂಟಿನಲ್ಲಿ ಮಾನವ ಆದಿಯಲ್ಲಿ ಪೂರ್ಣನಾಗಿದ್ದ ಎಂದು ಹೇಳಿದೆ. ಮಾನವ ತನ್ನ ಕರಗಳಿಂದಲೇ ಅಪವಿತ್ರನಾದ. ಆದರೆ ಅವನು ತನ್ನ ಹಿಂದಿನ ಸ್ವಭಾವವನ್ನು ಪಡೆಯಬೇಕಾಗಿದೆ. ತನ್ನ ಪರಿಶುದ್ಧತೆಯನ್ನು ಪಡೆಯಬೇಕಾಗಿದೆ. ಕೆಲವರು ಇದನ್ನು ರೂಪಕ ಕಥೆಗಳ ಮೂಲಕ, ಸಂಕೇತಗಳ ಮೂಲಕ ಹೇಳುತ್ತಾರೆ. ನಾವು ಇದನ್ನೆಲ್ಲ ಚೆನ್ನಾಗಿ ಪರೀಕ್ಷಿಸಿದರೆ, ಮಾನವನ ಆತ್ಮ ಸ್ವಭಾವತಃ ಪರಿಪೂರ್ಣವಾದುದೆಂದೂ, ಅವನು ಅದನ್ನು ಪುನಃ ಸಾಧಿಸಬೇಕೆಂದೂ ತಿಳಿಯುವುದು. ಇದು ಹೇಗೆ ? ಭಗವತ್ ಸಾಕ್ಷಾತ್ಕಾರದಿಂದ. ಹಿಬ್ರೂ ಬೈಬಲಿನಲ್ಲಿ “ಮಗನ ಮೂಲಕ ಅಲ್ಲದೆ ಯಾರೂ ದೇವರನ್ನು ಪ್ರತ್ಯಕ್ಷ ನೋಡಲಾರರು'' ಎಂದಿದೆ. ಹಾಗೆಂದರೇನು? ಭಗವತ್ ಸಾಕ್ಷಾತ್ಕಾರವೇ ಜೀವನದ ಚರಮಗುರಿ. ನಾವು ತಂದೆಯೊಡನೆ ಐಕ್ಯವಾಗುವುದಕ್ಕೆ ಮುಂಚೆ ಪುತ್ರತ್ವವನ್ನು ಪಡೆಯಬೇಕು. ಮನುಷ್ಯನು ತನ್ನ ಕರ್ಮದಿಂದಲೇ ತನ್ನ ಪಾವಿತ್ರ್ಯವನ್ನು ಕಳೆದುಕೊಂಡನು ಎಂಬುದನ್ನು ನೆನಪಿನಲ್ಲಿಡಿ. ನಾವು ವ್ಯಥೆಗೀಡಾದರೆ ಅದು ನಮ್ಮ ಕರ್ಮಗಳಿಂದ. ಅದಕ್ಕಾಗಿ ದೇವರನ್ನು ದೂರಬೇಕಾಗಿಲ್ಲ.</p>
		<p>ಇದರೊಡನೆ ಮತ್ತೊಂದು ಭಾವನೆಯು- ಅದನ್ನು ಯುರೋಪಿಯನ್ನರು ವಿಕೃತಗೊಳಿಸುವ ಮುನ್ನ -ವಿಶ್ವದಲ್ಲೆಲ್ಲಾ, ಪ್ರಚಲಿತವಾಗಿತ್ತು. ಅದೇ ಪುನರ್ಜನ್ಮ ಸಿದ್ದಾಂತ. ನಿಮ್ಮಲ್ಲಿ ಕೆಲವರು ಇದನ್ನು ಕೇಳಿ ಉಪೇಕ್ಷಿಸಿರಬಹುದು. ಪುನರ್ಜನ್ಮ ಸಿದ್ಧಾಂತ, ಮಾನವನ ಆತ್ಮ ಆದ್ಯಂತರಹಿತವಾದುದು ಎಂಬ ಸಿದ್ಧಾಂತಕ್ಕೆ ಸಂವಾದಿಯಾಗಿ ಇದ್ದೇ ಇರುವುದು. ಒಮ್ಮೆ ಯಾವುದು ನಾಶವಾಗುವುದೋ ಅದಕ್ಕೆ ಆದಿ ಮತ್ತೆಲ್ಲಿಯಾದರೂ ಇರಲೇಬೇಕು. ಒಮ್ಮೆ ಯಾವುದು ಪ್ರಾರಂಭವಾಗಿದೆಯೋ ಅದಕ್ಕೆ ಅಂತ್ಯ ಇರಲೇಬೇಕು. ಮಾನವಜೀವನದ ಆದಿ ಎಂಬ ಅಸಾಧ್ಯವಾದ ಆಸುರೀ ಅಸಾಧ್ಯತೆಯನ್ನು ನಾವು ನಂಬಲಾರೆವು. ಪುನರ್ಜನ್ಮ ಸಿದ್ಧಾಂತವು ಮಾನವನ ಆತ್ಮದ ಸ್ವಾತಂತ್ರ್ಯವನ್ನು ಘೋಷಿಸುವುದು. ಜೀವ ಎಲ್ಲೋ ಒಂದು ಕಾಲದಲ್ಲಿ ಪ್ರಾರಂಭ ವಾಯಿತು ಎಂದು ನಂಬೋಣ ಎನ್ನಿ. ಆಗ ಮಾನವನಲ್ಲಿರುವ ಪಾಪಕ್ಕೆಲ್ಲ ದೇವರು ಹೊಣೆಯಾಗ ಬೇಕಾಗುವುದು. ದಯಾಮಯನಾದ ತಂದೆ ಪ್ರಪಂಚದ ಪಾಪಕ್ಕೆಲ್ಲ ಗುರಿಯಾಗಬೇಕಾಗುವುದು! ಹೀಗೆ ಆದರೆ ಒಬ್ಬ ಏತಕ್ಕೆ ಮತ್ತೊಬ್ಬನಿಗಿಂತ ಹೆಚ್ಚು ವ್ಯಥೆಗೆ ಈಡಾಗಬೇಕು ? ದಯಾಮಯನಾದ ತಂದೆಯಿಂದಲೇ ಇದೆಲ್ಲ ಬರುವ ಹಾಗೆ ಇದ್ದರೆ, ಅವನಲ್ಲಿ ಏತಕ್ಕೆ ಇಷ್ಟೊಂದು ಪಕ್ಷಪಾತ ! ಕೋಟ್ಯಂತರ ಜನರು ಏತಕ್ಕೆ</p>
		<p>ದೌರ್ಜನ್ಯಕ್ಕೆ ತುತ್ತಾಗುತ್ತಾರೆ ? ಜನರು ತಾವು ಕಾರಣಕರ್ತರಲ್ಲದಿದ್ದರೆ ಏತಕ್ಕೆ ಉಪವಾಸವಿರಬೇಕು ? ಇದಕ್ಕೆ ಯಾರು ಕಾರಣಕರ್ತರು ? ಜೀವಿಗಳು ಇದಕ್ಕೆ ಜವಾಬ್ದಾರರಲ ದೆ ಇದರೆ ನಿಜವಾಗಿ ದೇವರೇ ಇದಕ್ಕೆ ಹೊಣೆಗಾರನಾಗಬೇಕು. ಆದಕಾರಣ ಇದಕ್ಕಿಂತ ಮೇಲಾದ ವಿವರಣೆಯೆ, ಒಬ್ಬ ತಾನು ಪಡುವ ಕಷ್ಟಕ್ಕೆಲ್ಲ ತಾನೇ ಹೊಣೆಗಾರನೆಂಬುದು, ನಾನೊಂದು ಕೆಲಸವನ್ನು ಪ್ರಾರಂಭ ಮಾಡಿದರೆ ಅದರ ಪರಿಣಾಮವನ್ನು ಅನುಭವಿಸಲೇ ಬೇಕು. ನಾನು ದುಃಖಕ್ಕೆ ಕಾರಣನಾದರೆ ಅದನ್ನು ನಿಲ್ಲಿಸುವುದಕ್ಕೂ ಕಾರಣನಾಗಬೇಕು. ಇದರಿಂದ ನಾವು ಸ್ವತಂತ್ರರು ಎಂಬುದನ್ನು ಸಾಧಿಸಿದಂತೆ ಆಯಿತು. ಅದೃಷ್ಟವೆಂಬುದಿಲ್ಲ. ಯಾವುದೂ ನಮ್ಮನ್ನು ಬಲಾತ್ಕರಿಸ ಲಾರದು. ನಾವು ಹಾಕಿದ ಗಂಟನ್ನು ನಾವೇ ಬಿಚ್ಚಲೂಬಹುದು. <sup><a epub:type="noteref" href="999-aside.xhtml#id-001-61">*</a></sup> ಈ ಸಿದ್ಧಾಂತಕ್ಕೆ ಸಂಬಂಧಪಟ್ಟ ಒಂದು ವಿಷಯವನ್ನು ನೀವು ಮನಸ್ಸಿಟ್ಟು ಕೇಳಬೇಕಾಗಿದೆ. ಏಕೆಂದರೆ ಇದು ಸ್ವಲ್ಪ ಜಟಿಲವಾದ ವಿಷಯ. ನಾವು ಜ್ಞಾನವನ್ನು ಅನುಭವದ ಮೂಲಕ ಗ್ರಹಿಸುವೆವು. ಅದೊಂದೆ ನಮಗೆ ಇರುವ ಮಾರ್ಗ. ನಾವು ಯಾವುದನ್ನು ಅನುಭವ ಎನ್ನುವೆವೊ ಅದು ನಮ್ಮ ಪ್ರಜ್ಞಾವಸ್ಥೆಯ ಸ್ತರದಲ್ಲಿದೆ. ಉದಾಹರಣೆಗೆ, ಒಬ್ಬ ಪಿಯಾನೊ ಮೇಲೆ ಒಂದು ರಾಗವನ್ನು ನುಡಿಸಿದ ಎಂದು ಭಾವಿಸಿ. ಅವನು ಬೆರಳನ್ನು ಆಯಾಯಾ ಮನೆಯ ಮೇಲೆ ಇಡುವನು. ಅವನು ಇದನ್ನು ಚೆನ್ನಾಗಿ ಅಭ್ಯಾಸವಾಗುವವರೆಗೆ ಮಾಡುತ್ತ ಹೋಗುವನು. ಅವನು ಅನಂತರ ಒಂದು ರಾಗವನ್ನು ನುಡಿಸುವಾಗ ಪಿಯಾನೊದಲ್ಲಿ ಪ್ರತಿಯೊಂದು ಮನೆಯ ಮೇಲೆ ಅಷ್ಟೊಂದು ಗಮನವನ್ನು ಕೊಡಬೇಕಾಗಿಲ್ಲ. ಇದರಂತೆಯೆ ನಾವು ಕೂಡ, ನಮ ಈಗಿನ ಪ್ರಭಾವ ನಾವು ಹಿಂದೆ ಪ್ರಜ್ಞಾಪೂರ್ವಕವಾಗಿ ಮಾಡಿದುದರ ಪರಿಣಾಮ, ಮಗು ಕೆಲವು ಸ.ಭಾವಗಳೊಡನೆ ಜನಿಸುವುದು. ಈ ಸ್ವಭಾವ ಎಲ್ಲಿಂದ ಬರುವುದು? ಯಾವ ಮಗುವೂ ಖಾಲಿ ಮನಸ್ಸಿನಿಂದ ಜಗತ್ತಿಗೆ ಬರುವುದಿಲ್ಲ. ಅದರಲ್ಲಿ ಆಗಲೇ ಏನೋ ಸಂಸ್ಕಾರಗಳಿರುತ್ತವೆ. ಹಿಂದಿನ ಕಾಲದ ಈಜಿಪ್ಟಿನ ಮತ್ತು ಗ್ರೀಸಿನ ಶಾಸ್ತ್ರಜ್ಞರು ಖಾಲಿ ಮನಸ್ಸಿನಿಂದ ಯಾವ ಮಗುವೂ ಪ್ರಪಂಚಕ್ಕೆ ಬರುವುದಿಲ್ಲ ಎಂದು ಬೋಧಿಸಿದರು. ಹಿಂದೆ ತಾನು ಇಚ್ಚಾಪೂರ್ವಕವಾಗಿ ಮಾಡಿದ ಕರ್ಮಗಳ ಪರಿಣಾಮವಾದ ನೂರಾರು ಸಂಸ್ಕಾರಗಳೊಡನೆ ಮಗು ಜನಿಸುವುದು. ಅದು ಈ ಜನ್ಮದಲ್ಲಿ ಇದನ್ನು ಗಳಿಸಲಿಲ್ಲ; ಅದು ಹಿಂದಿನ ಜನ್ಮದಲ್ಲಿ ಸಂಗ್ರಹಿಸಿರಬೇಕು. ಕಟ್ಟಾ ಭೌತವಾದಿಗಳೂ ಕೂಡ ಈ ಪ್ರವೃತ್ತಿಗಳು ಹಿಂದಿನ ಕ್ರಿಯೆಗಳ ಪರಿಣಾಮ ಎಂಬುದನ್ನು ಒಪ್ಪಿಕೊಳ್ಳಲೇ ಬೇಕಾಗುವುದು. ಆದರೆ ಅವರು ಇಂತಹ ಪ್ರಭಾವ ಆನುವಂಶಿಕವಾದುದು ಎನುವರು. ನಮ್ಮ ತಂದೆ ತಾತ ಅಜ್ಜಂದಿರೆಲ್ಲ ಈ ಆನುವಂಶಿಕ ನಿಯಾಮಾನುಸಾರ ಹುಟ್ಟಿ ಬಂದಿರುವರು. ಆನುವಂಶಿಕತೆಯೇ ಇದನ್ನು ವಿವರಿಸುವ ಹಾಗಿದ್ದರೆ ನಾವು ಆತ್ಮನಲ್ಲಿ ನಂಬಲೇಬೇಕಾಗಿಲ್ಲ. ಏಕೆಂದರೆ, ಶರೀರವೇ ಇದನ್ನೆಲ್ಲ ವಿವರಿಸುವುದು. ನಾಸ್ತಿಕತನಕ್ಕೆ ಮತ್ತು ಆಸ್ತಿಕತನಕ್ಕೆ ಸಂಬಂಧಪಟ್ಟ ವಾದಗಳನ್ನು ಕುರಿತು ನಾವು ಇಲ್ಲಿ ಚರ್ಚಿಸಬೇಕಾಗಿಲ್ಲ. ಇಲ್ಲಿಯವರೆಗೆ ಯಾರು ಒಂದು ಆತ್ಮನನ್ನು ನಂಬುವರೋ ಅವರ ದಾರಿ ಸ್ಪಷ್ಟವಾಗಿದೆ. ತರ್ಕಬದ್ಧವಾದ ಒಂದು ನಿರ್ಣಯಕ್ಕೆ ಬರಬೇಕಾದರೆ ನಮಗೆ</p>
		<p>ಪೂರ್ವಜನ್ಮ ಇತ್ತು ಎಂಬುದನ್ನು ನಂಬಬೇಕಾಗುತ್ತದೆ. ಇದು ಹಿಂದಿನ ಮಹಾತತ್ತ್ವಜ್ಞಾನಿಗಳ, ಹಿಂದಿನ ಮತ್ತು ಈಗಿನ ಋಷಿಗಳ ಅಭಿಮತ, ಯೆಹೂದ್ಯರು ಇದನ್ನು ನಂಬಿದ್ದರು. ಏಸುಕ್ರಿಸ್ತ ಇದನ್ನು ನಂಬಿದ್ದನು. ಅವನು ಬೈಬಲ್ಲಿನಲ್ಲಿ ಎಬ್ರಹಾಮನಿಗೆ ಮುನ್ನ ನಾನಿದ್ದೆ ಎನ್ನುವನು. ಮತ್ತೊಂದು ಕಡೆ, ಅದೇ ಎಲಿಯಾಸನೆ ಈಗ ಬಂದಿರುವುದು ಎನ್ನುವನು.</p>
		<p>ಭಿನ್ನ ಭಿನ್ನ ರಾಷ್ಟ್ರಗಳಲ್ಲಿ, ಬೇರೆ ಬೇರೆ ಸನ್ನಿವೇಶಗಳಲ್ಲಿ ವೃದ್ಧಿಗೊಂಡ ಧರ್ಮ ಗಳಿಗೆಲ್ಲ ಮೂಲ ಏಷ್ಯಾಖಂಡ, ಏಷ್ಯನರು ಇದನ್ನು ಚೆನ್ನಾಗಿ ಅರ್ಥ ಮಾಡಿಕೊಂಡರು. ಧರ್ಮಗಳು ತಮ್ಮ ಮೂಲಸ್ಥಾನದಿಂದ ಬಂದ ಮೇಲೆ ರೂಢಿಯಲ್ಲಿದ್ದ ತಪ್ಪು ಅಭಿಪ್ರಾಯಗಳೊಂದಿಗೆ ಮಿಶ್ರವಾಗಿ ಹೋದವು, ಕೈಸ್ತ ಧರ್ಮದ ಉದಾತ್ತವಾದ ಭವ್ಯಭಾವನೆಗಳನ್ನು ಯೂರೋಪಿಯನರು ಎಂದಿಗೂ ಅರ್ಥ ಮಾಡಿಕೊಳ್ಳಲಿಲ್ಲ. ಏಕೆಂದರೆ ಬೈಬಲಿನಲ್ಲಿ ಬರುವ ಭಾವನೆಗಳು, ರೂಪಕಗಳು ಅವರಿಗೆ ದೂರವಾಗಿದ್ದವು. ಉದಾಹರಣೆಗೆ ಮಡೋನಳ (ಕ್ರಿಸ್ತನ ತಾಯಿ) ಚಿತ್ರಗಳನ್ನು ತೆಗೆದುಕೊಳ್ಳಿ. ಪ್ರತಿಯೊಬ್ಬ ಕಲಾವಿದನೂ ಮಡೋನಳನ್ನು ತನ್ನ ಪೂರ್ವಕಲ್ಪಿತ ರೀತಿಯಲ್ಲಿ ಚಿತ್ರಿಸುವನು. ನಾನು ಇದುವರೆಗೆ ಜೀಸಸ್ಸಿನ ಕೊನೆಯ ಊಟದ ನೂರಾರು ಚಿತ್ರಗಳನ್ನು ನೋಡಿರುವೆನು. ಅದರಲ್ಲಿ ಅವನನ್ನು ಒಂದು ಮೇಜಿನ ಹಿಂದೆ ಕುಳಿತಂತೆ ಚಿತ್ರಿಸಿರುವರು. ಕ್ರಿಸ್ತ ಎಂದಿಗೂ ಮೇಜಿನ ಹತ್ತಿರ ಕುಳಿತವನಲ್ಲ. ಇತರರೊಡನೆ ಅವನು ನೆಲದ ಮೇಲೆ ಕುಳಿತುಕೊಳ್ಳು ತಿದ್ದನು. ರೊಟ್ಟಿಯನ್ನು ಅದ್ದಿ ತಿನ್ನುವುದಕ್ಕೆ ಒಂದು ಬೋಗುಣಿ ಇರುತ್ತಿತ್ತು. ಆ ರೊಟ್ಟಿ ಈಗಿನ ಬ್ರೆಡ್ ಆಗಿರಲಿಲ್ಲ. ಒಂದು ರಾಷ್ಟ್ರಕ್ಕೆ ಇತರ ಜನಾಂಗಗಳ ಆಚಾರ ವ್ಯವಹಾರಗಳನ್ನು ಊಹಿಸುವುದು ಬಹಳ ಕಷ್ಟ. ಹೀಗಿರುವಾಗ ನೂರಾರು ವರುಷಗಳು ಗ್ರೀಕ್ ರೋಮನ್ ಮುಂತಾದವರ ಪ್ರಭಾವಕ್ಕೆ ಒಳಗಾದ ಯೂರೋಪಿಯನ್ನರಿಗೆ ಸಹಸ್ರಾರು ವರುಷಗಳ ಹಿಂದೆ ಇದ್ದ ಯೆಹೂದ್ಯರ ಆಚಾರವ್ಯವಹಾರಗಳನ್ನು ಊಹಿಸುವುದು ಎಷ್ಟು ಕಷ್ಟವಾಗಿರಬೇಕು ! ನೂರಾರು ಕಥೆಗಳಿಂದ ಮತ್ತು ಪುರಾಣ ಗಳಿಂದ ಆವರಿಸಲ್ಪಟ್ಟ ಯೂರೋಪಿಯನ್ನರಿಗೆ ಜೀಸಸ್ಸಿನ ಅತಿ ಭವ್ಯವಾದ ಕ್ರೈಸ್ತಧರ್ಮ ಅಷ್ಟು ಕಡಮೆ ತಿಳಿದಿರುವುದರಲ್ಲಿ ಆಶ್ಚರ್ಯವೇನು? ಈಗ ಅದೊಂದು ಆಧುನಿಕ ವ್ಯಾಪಾರದ ಧರ್ಮವಾಗಿರುವುದರಲ್ಲಿ ಕೌತುಕವೇನೂ ಇಲ್ಲ.</p>
		<p>ಪುನಃ ನಮ್ಮ ವಿಷಯಕ್ಕೆ ಬರೋಣ. ಎಲ್ಲಾ ಧರ್ಮಗಳೂ ಆತ್ಮವು ಆದ್ಯಂತ ರಹಿತವೆಂದೂ, ಅದರ ಕಾಂತಿ ಈಗ ಕುಗ್ಗಿದೆಯೆಂದೂ, ಹಿಂದಿನ ಕಾಂತಿಯನ್ನು ಭಗವತ್ಸಾಕ್ಷಾತ್ಕಾರದಿಂದ ಪಡೆಯಬೇಕೆಂದೂ ಸಾರುವುವು. ಬೇರೆ ಬೇರೆ ಧರ್ಮಗಳ ಪ್ರಕಾರ ಭಗವಂತ ಎಂದರೇನು? ಆದಿಯಲ್ಲಿ ಭಗವತ್ ಭಾವನೆ ಅಸ್ಪಷ್ಟವಾಗಿತ್ತು. ಅತಿ ಪುರಾತನ ದೇಶಗಳಲ್ಲಿ ಸೂರ, ಭೂಮಿ, ಬೆಂಕಿ, ನೀರು ಮುಂತಾದ ಹಲವು ದೇವರುಗಳಿದ್ದರು. ಆದಿಯ ಯೆಹೂದ್ಯ ಜನಾಂಗದಲ್ಲಿ ಈ ದೇವರುಗಳು ಒಬ್ಬರೊಡನೊಬ್ಬರು ಉಗ್ರವಾಗಿ ಕಾದಾಡುತ್ತಿದ್ದರು. ಅನಂತರ ಯೆಹೂದ್ಯರು ಮತ್ತು ಬ್ಯಾಬಿಲೋನಿಯಾದವರು ಇಲೋಹಿಂನನ್ನು ಪೂಜಿಸುವುದನ್ನು ನೋಡುತ್ತೇವೆ. ಇದಾದ ಮೇಲೆ ಒಬ್ಬ ದೇವರು ಸರ್ವ ಶ್ರೇಷ್ಠನಾಗಿರುವುದನ್ನು ನೋಡುತ್ತೇವೆ. ಆದರೆ ಬೇರೆ</p>
		<p>ಬೇರೆ ಪಂಗಡಗಳಲ್ಲಿ ಬೇರೆ ಬೇರೆ ಭಾವನೆಗಳು ಇರುವುವು. ಅವರಲ್ಲಿ ಪ್ರತಿಯೊಬ್ಬರೂ ತಮ್ಮ ದೇವರೇ ಶ್ರೇಷ್ಠ ಎಂದು ಸಾಧಿಸಲು ಹೊರಟರು. ಹೋರಾಡಿ ಇದನ್ನು ನಿರ್ಧರಿಸಲು ಯತ್ನಿಸಿದರು. ಯಾರು ಚೆನ್ನಾಗಿ ಕಾದಾಡುವರೋ ಅವರ ದೇವರೇ ಶ್ರೇಷ್ಠ ಎಂದು ತೀರ್ಮಾನಿಸಿದರು. ಆ ಜನಾಂಗಗಳು ಇನ್ನೂ ಸುಸಂಸ್ಕೃತರಾಗಿರಲಿಲ್ಲ. ಆದರೆ ಕ್ರಮೇಣ ಉತ್ತಮ ಭಾವನೆಗಳು ಅವರಲ್ಲಿ ಬೇರೂರಿದವು. ಪುರಾತನ ಭಾವನೆಗಳೆಲ್ಲ ಹಾರಿಹೋದವು, ಮರವಿನ ಕಸದ ಬುಟ್ಟಿಗೆ ಬಿದ್ದವು. ಈ ಧರ್ಮಗಳೆಲ್ಲ ಶತಶತಮಾನ ಗಳಿಂದ ಬೆಳೆದು ಬಂದವುಗಳು. ಯಾವುದೂ ಆಕಾಶದಿಂದ ಏನೂ ಉದುರಲಿಲ್ಲ. ಪ್ರತಿಯೊಂದು ಧರ್ಮವೂ ಕ್ರಮೇಣ ಬೆಳೆಯುತ್ತ ಹೋಗಿದೆ. ಅನಂತರ ಸರ್ವಶಕ್ತನಾದ ಸರ್ವಜ್ಞನಾದ ಸರ್ವೆಶ್ವರನ ಭಾವನೆ ಬರುವುದು. ಈ ದೇವರು ಪ್ರಪಂಚಕ್ಕೆ ಅತೀತನು, ಸ್ವರ್ಗದಲ್ಲಿ ನೆಲಸಿರುವನು ಎಂದು ಭಾವಿಸಿದರು. ಅವನಿಗೆ ಒಂದು ಸ್ಕೂಲ ಭಾವನೆಯನ್ನು ಆರೋಪ ಮಾಡುವರು. ಅವನಿಗೆ ಎಡಬಲಗಳಿವೆ, ಕೈಯಲ್ಲಿ ಒಂದು ಪಕ್ಷಿ ಇತ್ಯಾದಿಗಳಿವೆ. ಆದರೆ ಒಂದು ಸಂಗತಿಯನ್ನು ನಾವು ಇಲ್ಲಿ ನೋಡುತ್ತೇವೆ: ಅದೇ ಆಯಾಯಾ ಬುಡಕಟ್ಟಿನ ದೇವರುಗಳು ಎಲ್ಲ ಕಾಲಕ್ಕೂ ಮಾಯವಾಗಿ ಹೋಗಿ, ಅದರ ಬದಲು ದೇವದೇವನಾದ ಒಬ್ಬ ಈಶ್ವರ ಬರುವನು. ಆದರೂ ಅವನು ಸೃಷ್ಟಿಗೆ ಅತೀತನಾದ ದೇವರು, ಅವನನ್ನು ಸಮಾಪಿಸುವುದಕ್ಕೆ ಆಗುವುದಿಲ್ಲ. ಯಾವುದೂ ಅವನ ಹತ್ತಿರ ಬರಲಾರದು. ಕ್ರಮೇಣ ಈ ಭಾವನೆಯೂ ಬದಲಾಗಿ ಕೊನೆಗೆ ಸೃಷ್ಟಿಯಲ್ಲೆಲ್ಲ ಅಂತರ್ಯಾಮಿಯಾದ ಈಶ್ವರನ ಭಾವನೆಯು ಬರುವುದು.</p>
		<p>ಹೊಸ ಟೆಸ್ಟಮೆಂಟಿನಲ್ಲಿ ಸ್ವರ್ಗದಲ್ಲಿರುವ ನಮ್ಮ ತಂದೆ,'' ಮನುಷ್ಯನಿಂದ ಬೇರೆಯಾಗಿ ಸ್ವರ್ಗದಲ್ಲಿ ವಿಹರಿಸುವ ದೇವರು ಎಂದು ಬೋಧಿಸಿದೆ. ನಾವು ಮರ್ತ್ಯಲೋಕದಲ್ಲಿರುವೆವು, ಅವನು ಸ್ವರ್ಗದಲ್ಲಿರುವನು. ಅವನು ಸೃಷ್ಟಿಯಲ್ಲಿ ಅಂತರ್ಯಾಮಿಯಾದ ದೇವರು ಎಂಬ ಭಾವನೆ ಅನಂತರ ಬರುವುದು. ಅವನು ಸ್ವರ್ಗದಲ್ಲಿ ಮಾತ್ರ ದೇವರು ಅಲ್ಲ, ಭೂಮಿಯಲ್ಲೂ ದೇವರು; ಅವನೇ ನಮ್ಮ ಅಂತರಾಳದಲ್ಲಿರುವವನು. ಹಿಂದೂ ತತ್ತ್ವಶಾಸ್ತ್ರದಲ್ಲಿ ಇವುಗಳನ್ನು ಹೋಲುವ ಭಾವನೆಗಳೆಲ್ಲ ಇವೆ. ಆದರೆ ಇಲ್ಲೇ ನಿಲ್ಲುವುದಿಲ್ಲ. ಒಂದು ಅದ್ಭತ ಸ್ಥಿತಿಯಿದೆ, ಅಲ್ಲಿ ತಾನು ಪೂಜಿಸುತ್ತಿದ್ದ ದೇವರು, ಸ್ವರ್ಗಲೋಕದ ಮತ್ತು ಮರ್ತ್ಯಲೋಕದ ತಂದೆ ಮಾತ್ರವಲ್ಲ, ತಾನೂ ಆ ತಂದೆಯೂ ಒಂದೇ ಎಂಬ ಭಾವವೂ ಇದೆ. ಅವನು ತನ್ನ ಅಂತರಾಳದಲ್ಲಿ ತಾನೇ ಆ ದೇವರು, ಆ ದೇವರ ಒಂದು ಕೆಳಗಿನ ಆವಿರ್ಭಾವ ಎಂದು ಅರಿಯುತ್ತಾನೆ. ನನ್ನಲ್ಲಿ ಸತ್ಯವಾಗಿರುವುದೆಲ್ಲ ಅವನೆ, ಅವನಲ್ಲಿ ಸತ್ಯವಾಗಿರುವುದೆಲ್ಲ ನಾನೆ. ದೇವರು ಮತ್ತು ಮಾನವರಿಗೆ ಇರುವ ವ್ಯತ್ಯಾಸ ಹೀಗೆ ಮಾಯವಾಗುವುದು. ದೇವರನ್ನು ಅರಿತರೆ ಸ್ವರ್ಗ ನಮ್ಮಲ್ಲಿಯೇ ಹೇಗೆ ಇರುವುದು ಎಂಬುದನ್ನು ಈಗ ತಿಳಿದಂತೆ ಆಯಿತು.</p>
		<p>ಮೊದಲ ಅಥವಾ ದೈತದ ಹಂತದಲ್ಲಿ ಮಾನವ ತಾನು ನಾಣಿ, ಶೀನ, ವೆಂಕ ಎಂಬ ಸಣ್ಣ ವ್ಯಕ್ತಿಯೆಂದು ತಿಳಿದುಕೊಳ್ಳುವನು, ತಾನು ಕೊನೆಯ ತನಕ ಹಾಗೆಯೇ ಇರುತ್ತೇನೆ, ಇನ್ನೇನೂ ಆಗುವುದಿಲ್ಲ ಎನ್ನುವನು. ಒಬ್ಬ ಕೊಲೆಪಾತಕಿ ಬಂದು ತಾನು</p>
		<p>ಎಂದೆಂದಿಗೂ ಕೊಲೆಪಾತಕಿಯಾಗಿಯೇ ಇರುತ್ತೇನೆ ಎಂದಂತೆ ಇದು. ಆದರೆ ಕಾಲ ಕಳೆದಂತೆ ಅವನು ಮಾಯವಾಗಿ ತನ್ನ ಆದಿ ಸ್ಥಿತಿಗೆ ಹೋಗುತ್ತಾನೆ.</p>
		<p>''ಪವಿತ್ರಾತ್ಮರೇ ಧನ್ಯರು. ಏಕೆಂದರೆ ಅವರಿಗೆಯೇ ಭಗವತ್ದರ್ಶನ ಲಭಿಸುವುದು. ನಾವು ದೇವರನ್ನು ನೋಡಬಲ್ಲೆವೆ? ಅದೇನೂ ಸಾಧ್ಯವಿಲ್ಲ. ನಾವು ದೇವರನ್ನು ಅರಿಯಬಲ್ಲೆವೆ? ಅದೂ ಸಾಧ್ಯವಿಲ್ಲ. ದೇವರನ್ನು ಅರಿತರೆ ಅವನು ಇನ್ನು ಮೇಲೆ ದೇವರೇ ಆಗಿ ಉಳಿಯುವುದಿಲ್ಲ. ಜ್ಞಾನವೇ ಒಂದು ಮಿತಿ. ಆದರೆ ನಾನು ಮತ್ತು ನನ್ನ ದೇವರು ಒಂದೆ. ಈ ಸತ್ಯವನ್ನು ನಾನು ನನ್ನಲ್ಲಿ ಅರಿಯುತ್ತೇನೆ. ಕೆಲವು ಧರ್ಮಗಳಲ್ಲಿ ಇದನ್ನು ವ್ಯಕ್ತಪಡಿಸುವರು, ಮತ್ತೆ ಕೆಲವದರಲ್ಲಿ ಇದನ್ನು ಸೂಚಿಸುವರು, ಮತ್ತೆ ಕೆಲವದರಲ್ಲಿ ಈ ಭಾವನೆಯನ್ನು ಬಿಟ್ಟು ಬಿಟ್ಟಿರುವರು. ಕ್ರಿಸ್ತನ ಉಪದೇಶಗಳನ್ನು ಈ ದೇಶದಲ್ಲಿ ಅರ್ಥ ಮಾಡಿಕೊಂಡಿಲ್ಲವೆಂದೇ ಹೇಳಬಹುದು. ನೀವು ನನ್ನನ್ನು ಕ್ಷಮಿಸುವಿರಾದರೆ, ಎಂದೂ ಅದನ್ನು ಚೆನ್ನಾಗಿ ಅರ್ಥಮಾಡಿಕೊಂಡಿಲ್ಲ ಎಂದೇ ಹೇಳಬಲ್ಲೆ.</p>
		<p>ಪರಿಪೂರ್ಣನಾಗಬೇಕಾದರೆ, ಪವಿತ್ರಾತ್ಮನಾಗಬೇಕಾದರೆ ಜೀವಿಯು ಬೆಳವಣಿಗೆಯ ಹಲವು ಹಂತಗಳ ಮೂಲಕ ಸಾಗಿಹೋಗಬೇಕು. ವಿಭಿನ್ನ ಧರ್ಮಗಳ ಮೂಲದಲ್ಲೆಲ್ಲಾ ಒಂದೇ ಸಾಮಾನ್ಯ ಭಾವನೆ ಇದೆ. ಜೀಸಸ್, 'ಸ್ವರ್ಗ ನಿನ್ನಲ್ಲಿಯೇ ಇದೆ' ಎನ್ನುತ್ತಾನೆ; ಪುನಃ 'ಸ್ವರ್ಗದಲ್ಲಿರುವ ತಂದೆ'' ಎನ್ನುತ್ತಾನೆ. ಇವೆರಡಕ್ಕೂ ಹೇಗೆ ಹೊಂದಾಣಿಕೆ. ಮಾಡಿಸುವಿರಿ? ಈ ರೀತಿಯಲ್ಲಿ : ಸ್ವರ್ಗದಲ್ಲಿರುವ ತಂದೆ ಎಂದು ಅವನು ಹೇಳಿದಾಗ ಧಾರ್ಮಿಕ ಜೀವನದಲ್ಲಿ ಅಷ್ಟು ಮುಂದುವರಿಯದ ಜನಸಾಮಾನ್ಯರ ಹತ್ತಿರ ಮಾತನಾಡುತ್ತಿದ್ದನು. ಅವರ ಭಾಷೆಯಲ್ಲಿಯೇ ಅವನು ಮಾತನಾಡಬೇಕಾಗಿತ್ತು. ಜನಸಾಮಾನ್ಯರಿಗೆ ತಮ್ಮ ಇಂದ್ರಿಯಗಳು ಗ್ರಹಿಸಬಲ್ಲ ಸೂಲ ಭಾವನೆಗಳು ಬೇಕಾಗಿವೆ. ಒಬ್ಬನು ಪ್ರಪಂಚದಲ್ಲೆಲ್ಲಾ ಅತ್ಯಂತ ದೊಡ್ಡ ತತ್ತ್ವಜ್ಞಾನಿಯಾಗಿರಬಹುದು. ಆದರೂ ಅವನು ಧಾರ್ಮಿಕ ಜೀವನದಲ್ಲಿ ಏನೂ ಅರಿಯದ ಹಸುಳೆಯಾಗಿರಬಹುದು. ಒಬ್ಬನು ಧಾರ್ಮಿಕ ಜೀವನದಲ್ಲಿ ಪರಿಣತನಾದ ಮೇಲೆ ಸ್ವರ್ಗ ತನ್ನಲ್ಲಿಯೇ ಇದೆ ಎಂದರೆ ಏನು ಎಂಬುದನ್ನು ಅರ್ಥಮಾಡಿಕೊಳ್ಳಬಹುದು. ಅದೇ ನಿಜವಾದ ಮಾನಸಿಕ ಸ್ವರ್ಗ. ಪ್ರತಿಯೊಂದು ಧರ್ಮದಲ್ಲಿರುವ ಭಿನ್ನಾಭಿಪ್ರಾಯಗಳು, ಸಮಸ್ಯೆಗಳು, ಆತ್ಮವಿಕಾಸ ದಲ್ಲಿರುವ ಹಲವು ಹಂತಗಳು. ಆದಕಾರಣ ನಮಗೆ ಯಾರ ಧರ್ಮವನ್ನೂ ದೂರುವು ದಕ್ಕೆ ಅಧಿಕಾರವಿಲ್ಲ. ಕೆಲವು ಸ್ಥಿತಿಗಳಲ್ಲಿ ಬಾಹ್ಯ ಆಕಾರಗಳು, ಸಂಕೇತಗಳು ಆವಶ್ಯಕ. ಆ ಸ್ಥಿತಿಗಳಲ್ಲಿರುವ ಜೀವಿಗಳು ಅರ್ಥಮಾಡಿಕೊಳ್ಳಬಲ್ಲಂತಹ ಭಾಷೆಯೇ ಅದು.</p>
		<p>ಅನಂತರ ನಾನು ನಿಮಗೆ ಹೇಳಬೇಕೆಂದಿರುವ ಭಾವನೆ, ಧರ್ಮವೆಂದರೆ ಅದು ಕೇವಲ ಸಿದ್ದಾಂತಗಳಲ್ಲ ಎಂಬುದು. ನೀವು ಏನನ್ನು ಓದುವಿರೋ ಅಥವಾ ಏನನ್ನು ನಂಬುವಿರೋ ಅದಲ್ಲ ಮುಖ್ಯ, ನೀವು ಏನನ್ನು ಸಾಕ್ಷಾತ್ಕಾರಮಾಡಿಕೊಂಡಿರುವಿರಿ ಅದು ಮುಖ್ಯ. 'ಯಾರು ಪರಿಶುದ್ಧಾತ್ಮರೂ, ಅವರೇ ದೇವರನ್ನು ನೋಡುವರು.” ಹೌದು, ಈ ಜೀವನದಲ್ಲಿ ಅವರು ದೇವರನ್ನು ನೋಡುವರು. ಅದೇ ಮೋಕ್ಷ. ಕೆಲವು ಮಂತ್ರಗಳ ಉಚ್ಚಾರಣೆಯಿಂದ ಇದು ಸಿದ್ಧಿಸುವುದು ಎಂದು ಕೆಲವರು ಹೇಳುವರು. ಆದರೆ ಯಾವ</p>
		<p>ಮಹಾ ಗುರುವೂ ಬಾಹ್ಯಾಚಾರಗಳು ಮುಕ್ತಿಗೆ ಆವಶ್ಯಕ ಎಂದು ಎಂದಿಗೂ ಸಾರಲಿಲ್ಲ. ಮುಕ್ತಿಯನ್ನು ಸಾಧಿಸುವ ಶಕ್ತಿ ನಮ್ಮಲ್ಲಿಯೇ ಇರುವುದು. ನಾವು ದೇವರಲ್ಲಿಯೇ ಜೀವಿಸುತ್ತಿರುವೆವು, ಚಲಿಸುತ್ತಿರುವೆವು. ದೇವತಾ ಸಿದ್ಧಾಂತಗಳಿಂದಲೂ ಮತಗಳಿಂದಲೂ ಪ್ರಯೋಜನ ಇದೆ ಎಂಬುದು ನಿಜ. ಆದರೆ ಅವು ಕೇವಲ ಮಕ್ಕಳಿಗೆ ಮಾತ್ರ, ಅವು ತಾತ್ಕಾಲಿಕ, ಗ್ರಂಥ ಎಂದಿಗೂ ಧರ್ಮಗಳನ್ನು ಸೃಷ್ಟಿಸಲಾರದು, ಧರ್ಮಗಳು ಮಾತ್ರ ಗ್ರಂಥವನ್ನು ಸೃಷ್ಟಿಸಬಲ್ಲವು. ನಾವು ಇದನ್ನು ಮರೆಯಕೂಡದು. ಯಾವ ಶಾಸ್ತ್ರವೂ ದೇವರನ್ನು ಸೃಷ್ಟಿಸಲಿಲ್ಲ. ಆದರೆ ದೇವರೇ ಎಲ್ಲಾ ಪವಿತ್ರ ಗ್ರಂಥಗಳ ಪ್ರೇರಕ. ಯಾವ ಶಾಸ್ತ್ರವೂ ಒಂದು ಜೀವಿಯನ್ನು ಸೃಷ್ಟಿಸಲಿಲ್ಲ. ನಾವು ಇದನ್ನು ಎಂದಿಗೂ ಮರೆಯಕೂಡದು. ಧರ್ಮಗಳ ಗುರಿಯೇ ಆತ್ಮನಲ್ಲಿ ಪರಮಾತ್ಮನನ್ನು ಕಾಣುವುದು. ಇದೇ ಏಕ ಮಾತ್ರ ವಿಶ್ವಧರ್ಮ. ಎಲ್ಲಾ ಧರ್ಮಗಳಲ್ಲಿಯೂ ಸರ್ವವ್ಯಾಪಿಯಾದ ಸತ್ಯ ಒಂದಿದ್ದರೆ ಅದೇ ಭಗವತ್ ಸಾಕ್ಷಾತ್ಕಾರ ಎನ್ನುತ್ತೇನೆ. ಆದರ್ಶಗಳು, ಮಾರ್ಗಗಳು ಬದಲಾಗಬಹುದು. ಆದರೆ ಇದೇ ಕೇಂದ್ರ ಭಾವನೆ. ಒಂದು ವೃತ್ತದಲ್ಲಿ ವ್ಯಾಸಾರ್ಧರೇಖೆಗಳು ಎಷ್ಟೋ ಇರಬಹುದು. ಆದರೆ ಅವೆಲ್ಲ ಒಂದು ಕೇಂದ್ರದಲ್ಲಿ ಸಂಧಿಸುವುವು. ಇದೇ ಭಗವತ್ ಸಾಕ್ಷಾತ್ಕಾರ. ಇದು ಇಂದ್ರಿಯ ಪ್ರಪಂಚದ ಹಿಂದೆ, ತುದಿಮೊದಲಿಲ್ಲದ ಆಮೋದ ಪ್ರಮೋದಗಳ ಹಿಂದೆ, ಈ ಭಾಂತಿಯುಕ್ತ ಜಗತ್ತಿನ ಹಿಂದೆ, ಸ್ವಾರ್ಥದ ಹಿಂದೆ ಇದೆ. ಎಲ್ಲ ಶಾಸ್ತ್ರಗಳ, ಎಲ್ಲ ಮತತತ್ತ್ವಗಳ ಹಿಂದೆ ಇರುವುದೇ ನಿನ್ನ ಹೃದಯಾಂತರಾಳದಲ್ಲಿ ಭಗವಂತನನ್ನು ಸಾಕ್ಷಾತ್ಕಾರ ಮಾಡಿಕೊಳ್ಳಬೇಕು ಎಂಬುದು. ಒಬ್ಬನು ಪ್ರಪಂಚದಲ್ಲಿರುವ ಚರ್ಚುಗಳನ್ನೆಲ್ಲಾ ನಂಬಬಹುದು, ಪ್ರಪಂಚದ ಪುಣ್ಯನದಿಗಳಲ್ಲೆಲ್ಲ ಅವನು ಮಿಂದಿರಬಹುದು, ಆದರೂ ಅವನಿಗೆ ಭಗವಂತನ ಅನುಭವ ಇಲ್ಲದೇ ಇದ್ದರೆ ಅವನನ್ನು ಶುದ್ದ ನಾಸ್ತಿಕರ ಗುಂಪಿಗೆ ಸೇರಿಸುತ್ತೇನೆ. ಒಬ್ಬ ಯಾವ ಚರ್ಚಿನೊಳಗೂ ಅಥವಾ ಮಸೀದಿಯೊಳಗೂ ಕಾಲಿಡದೆ ಇರಬಹುದು; ಯಾವ ವ್ರತಾಚಾರಗಳನ್ನೂ ಮಾಡದೆ ಇರಬಹುದು; ಆದರೆ ಅವನು ಭಗವಂತನನ್ನು ತನ್ನ ಹೃದಯದಲ್ಲಿ ಅನುಭವಿಸಿ ಅದರಿಂದ ಅವನು ಪ್ರಪಂಚದ ಕ್ಷಣಿಕ ಸುಖದ ಆಕರ್ಷಣೆಯಿಂದ ಪಾರಾಗಿದ್ದರೆ, ಅವನೇ ಪವಿತ್ರಾತ್ಮ, ಅವನೇ ಮಹಾತ್ಮ. ನೀವು ಅವನನ್ನು ಯಾವ ಹೆಸರಿನಿಂದ ಬೇಕಾದರೂ ಕರೆಯಿರಿ, ಯಾವಾಗ ಒಬ್ಬ ಎದ್ದು ನಿಂತು, ತಾನು ಸರಿ ಅಥವಾ ತನ್ನ ಚರ್ಚು ಸರಿ, ಉಳಿದವರೆಲ್ಲ ತಪ್ಪು ಎನ್ನುವನೋ ಆಗ ಅವನೇ ತಪ್ಪುಗಳ ಒಂದು ಕಂತೆ ಆಗಿರುವನು. ಇತರ ಧರ್ಮಗಳ ಸತ್ಯಗಳ ಮೇಲೆ ತನ್ನ ಧರ್ಮದ ಸತ್ಯವೂ ನಿಂತಿದೆ ಎಂಬುದು ಅವನಿಗೆ ಅರಿಯದು. ಇಡಿಯ ಮಾನವಕೋಟಿಗೆ ಪ್ರೀತಿಯನ್ನು ಮತ್ತು ಅನುಕಂಪವನ್ನು ತೋರಿಸಬೇಕು. ಅದೇ ನಿಜವಾದ ಧರ್ಮದ ಪ್ರಮಾಣ. ಮಾನವರೆಲ್ಲ ನಿಜವಾಗಿ ಸಹೋದರರು ಎಂದು ಕೇವಲ ಉದ್ವೇಗವಶರಾಗಿ ಹೇಳುವುದಲ್ಲ. ಒಬ್ಬನು ಮಾನವ ಜೀವನದ ಏಕತೆಯನ್ನು ಅನುಭವಿಸಬೇಕು. ಎಲ್ಲಿಯವರೆಗೆ ಧರ್ಮಗಳು ಇತರರನ್ನು ಬಹಿಷ್ಕರಿಸುವುದಿಲ್ಲವೋ ಅಲ್ಲಿಯವರೆಗೆ ಎಲ್ಲಾ ಪಂಗಡಗಳೂ, ಮತಗಳೂ ನನ್ನವೆಂದು ಭಾವಿಸುತ್ತೇನೆ. ಅಲ್ಲಿಯವರೆಗೆ ಅವೆಲ್ಲ ಸೊಗಸಾಗಿವೆ. ಅವೆಲ್ಲ ನಿಜವಾದ ಧರ್ಮಕ್ಕೆ ಮಾನವನನು ಒಯ. ಲು ಸಹಾಯಮಾಡುತ್ತವೆ. ನಾನು ಜೊತೆಗೆ ಇದನ್ನೂ ಸೇರಿಸುತ್ತೇನೆ; ಒಂದು ಚರ್ಚಿನಲ್ಲಿ</p>
		<p>ಹುಟ್ಟುವುದು ಒಳ್ಳೆಯದು, ಆದರೆ ಅಲ್ಲಿ ಸಾಯುವುದು ಕೆಟ್ಟದ್ದು. ಶಿಶುವಾಗಿ ಹುಟ್ಟುವುದು ಒಳ್ಳೆಯದು, ಆದರೆ ಶಿಶುವಾಗಿಯೇ ಉಳಿಯುವುದು ಕೆಟ್ಟದ್ದು. ಚರ್ಚುಗಳು, ಆಚಾರಗಳು, ಸಂಕೇತಗಳು, ಎಲ್ಲಾ ಮಕ್ಕಳಿಗೆ ಒಳ್ಳೆಯವು. ಆದರೆ ಮಗು ಬೆಳೆದರೆ ಅವನ್ನು ಒಡೆದು ಹೊರಗೆ ಬರಬೇಕು, ಇಲ್ಲವೇ ತಾನೇ ನಾಶವಾಗಬೇಕು. ನಾವು ಎಂದೆಂದಿಗೂ ಮಕ್ಕಳಾಗಿರಕೂಡದು. ಇದು ಒಂದು ಅಂಗಿಯನ್ನು ಎಲ್ಲಾ ವಯಸ್ಸಿನವರಿಗೂ ಎಲ್ಲಾ ಗಾತ್ರದವರಿಗೂ ಕೊಡಿಸಲು ಯತ್ನಿಸುವಂತೆ. ಪ್ರಪಂಚದಲ್ಲಿರುವ ಮತಗಳನ್ನು ನಾನು ಅಲ್ಲಗಳೆಯುವುದಿಲ್ಲ. ಭಗವಂತನ ದಯೆಯಿಂದ ಇನ್ನೂ ಇಪ್ಪತ್ತು ಲಕ್ಷ ಮತಗಳು ಬೇಕಾದರೂ ಇರಲಿ, ಹೆಚ್ಚು ಇದ್ದಷ್ಟೂ ನಮಗೆ ಆರಿಸಿಕೊಳ್ಳಲು ಹೆಚ್ಚು ಅವಕಾಶವಿರುವುದು. ಆದರೆ ನಾನು ವಿರೋಧಿಸುವುದು ಯಾವುದನ್ನೆಂದರೆ ಎಲ್ಲರಿಗೂ ಒಂದೇ ಧರ್ಮವನ್ನು ಕೊಡಲು ಯತ್ನಿಸುವುದನ್ನು. ಧರ್ಮಗಳೆಲ್ಲ ಸಾರದೃಷ್ಟಿಯಿಂದ ಒಂದೇ ಆದರೂ ಬೇರೆ ಬೇರೆ ಜನಾಂಗಗಳ ವಿವಿಧ ವಾತಾವರಣಗಳಿಗೆ ತಕ್ಕಂತೆ ಅವುಗಳಲ್ಲಿ ವೈವಿಧ್ಯತೆ ಇರಬೇಕು. ನಮ್ಮಲ್ಲಿ ಪ್ರತಿ ಯೊಬ್ಬರಿಗೂ ಪ್ರತ್ಯೇಕವಾದ ಧರ್ಮ ಬೇಕಾಗಿದೆ. ಬಾಹ್ಯದೃಷ್ಟಿಯಿಂದ ಪ್ರತ್ಯೇಕತೆ ಇರಬೇಕು. - ಹಲವು ವರುಷಗಳ ಹಿಂದೆ ನನ್ನ ಸ್ವಂತ ದೇಶದ ಮಹಾತ್ಮರೊಬ್ಬರನ್ನು ಸಂದರ್ಶಿಸಿದೆ. ಅತಿ ಪವಿತ್ರಾತ್ಮರವರು, ಭಗವದ್ವಾಣಿ ಎನ್ನುವ ವೇದ, ಖುರಾನ್, ಬೈಬಲ್ ಮುಂತಾದುವುಗಳ ವಿಷಯಗಳನ್ನು ಕುರಿತು ಮಾತನಾಡಿದೆವು. ಮಾತು ಮುಗಿದ ಮೇಲೆ ಆ ಮಹಾತ್ಮರು ಮೇಜಿನ ಮೇಲಿರುವ ಒಂದು ಪುಸ್ತಕವನ್ನು ತಾ ಎಂದರು. ಆ ಪುಸ್ತಕದಲ್ಲಿ (ಪಂಚಾಂಗದಲ್ಲಿ ) ಇತರ ವಿಷಯಗಳೊಂದಿಗೆ ಆ ವರುಷ ಎಷ್ಟು ಮಳೆ ಬೀಳುವುದು ಎಂಬುದನ್ನು ಬರೆದಿತ್ತು. ಅದನ್ನು ಓದು ಎಂದರು ಆ ಮಹಾತ್ಮರು. ಎಷ್ಟು ಕೊಳಗ ಮಳೆ ಬರುವುದು ಎಂಬುದನ್ನು ಓದಿದೆ. ಅವರು ಅನಂತರ ನನಗೆ ಆ ಪುಸ್ತಕವನ್ನು ಹಿಂಡು ಎಂದರು. ನಾನು ಹಾಗೆಯೇ ಮಾಡಿದೆ. ಆಗ ಅವರು ಹೇಳಿದರು: “ಏತಕ್ಕೆ ಮಗು, ಒಂದು ತೊಟ್ಟು ನೀರೂ ಬೀಳುವುದಿಲ್ಲವಲ್ಲ ? ನೀರು ಬೀಳದೆ ಇದ್ದರೆ ಅದು ಬರಿಯ ಪುಸ್ತಕ ಮಾತ್ರ. ಹಾಗೆಯೆ ಧರ್ಮದಿಂದ ಭಗವತ್ ಸಾಕ್ಷಾತ್ಕಾರವಾಗದೆ ಇದ್ದರೆ ಅದರಿಂದ ಏನೂ ಪ್ರಯೋಜನವಿಲ್ಲ. ಧರ್ಮವನ್ನು ತಿಳಿದುಕೊಳ್ಳಬೇಕೆಂದು ಬರಿಯ ಗ್ರಂಥಪಠನೆಯನ್ನು ಮಾಡಿದವನು ಸಕ್ಕರೆಯ ಮೂಟೆಯನ್ನು ಹೊತ್ತರೂ ಅದರ ಸವಿಯನ್ನು ಅರಿಯದ ಕತ್ತೆಯ ಕಥೆಯನ್ನು ಜ್ಞಾಪಕಕ್ಕೆ ತರುತ್ತಾನೆ.”</p>
		<p>ನಾವು ಮನುಷ್ಯರಿಗೆ 'ಎಂತಹ ದುರ್ದೈವ ವಶರಾದ ಪಾಪಿಗಳು ನಾವು'' ಎಂದು ಮೊಳಕಾಲೂರಿ ಪ್ರಾರ್ಥಿಸಿ ಎಂದು ಬೋಧಿಸಬೇಕೆ ? ಇಲ್ಲ, ಅದರ ಬದಲು ಅವರ ಪವಿತ್ರ ಸ್ವಭಾವವನ್ನು ನೆನಪಿಗೆ ತನ್ನಿ. ನಾನೊಂದು ಕಥೆಯನ್ನು ಹೇಳುತ್ತೇನೆ. ಒಂದು ಹೆಣ್ಣು ಸಿಂಹ ಆಹಾರಕ್ಕಾಗಿ ಪ್ರಾಣಿಗಳನ್ನು ಹುಡುಕಾಡುತ್ತಿದ್ದಾಗ ಒಂದು ಕುರಿಯ. ಮಂದೆ ಎದುರಿಗೆ ಕಂಡುಬಂತು. ಅದರಲ್ಲಿ ಒಂದು ಕುರಿಯನ್ನು ಹಿಡಿಯಬೇಕೆಂದು ನೆಗೆದಾಗ ಸಿಂಹ ಒಂದು ಮರಿಯನ್ನು ಹೆತ್ತು ಅಲ್ಲೇ ತೀರಿಕೊಂಡಿತು. ಆ ಸಿಂಹದ ಮರಿಯನ್ನು ಕುರಿಯಂತೆ ಮಂದೆಯ ಜೊತೆಯಲ್ಲಿ ಬೆಳೆಸಿದರು. ಅದು ಹುಲ್ಲು ತಿಂದು</p>
		<p>ಕುರಿಯಂತೆಯೆ ಅರಚಿಕೊಳ್ಳುತ್ತಿತ್ತು. ಒಂದು ದಿನ ಒಂದು ಸಿಂಹ ಆ ಮಂದೆಯ ಸಮಿಾಪಕ್ಕೆ ಬಂತು. ಆ ಕುರಿಯ ಮಂದೆಯಲ್ಲಿ ದೊಡ್ಡದೊಂದು ಸಿಂಹ ಕುರಿಯಂತೆ ಹುಲ್ಲು ತಿಂದು, ಅದರಂತೆ ಅರಚಿಕೊಳ್ಳುತ್ತಿದ್ದುದ್ದನ್ನು ನೋಡಿ ಅದಕ್ಕೆ ಆಶ್ಚರವಾಯಿತು. ಸಿಂಹವನ್ನು ಕಂಡೊಡನೆಯೆ ಕುರಿಗಳೆಲ್ಲ ಕುರಿಯಂತೆ ಇರುವ ಸಿಂಹದೊಂದಿಗೆ ಪರಾರಿಯಾದವು. ಸಿಂಹ ಕಾದಿದು ಒಂದು ದಿನ ಮಲಗಿದ ಸಿಂಹದ ಕುರಿಯನ್ನು ಕಂಡಿತು. ಅದನ್ನು ಎಬ್ಬಿಸಿ ನೀನು ಸಿಂಹ ಎಂದಿತು. ಅದು, ಇಲ್ಲ ನಾನು ಕುರಿ ಎಂದು ಕುರಿಯಂತೆ ಅರಚಿತು. ನಿಜವಾದ ಸಿಂಹ ಅದನ್ನು ಒಂದು ಕೊಳಕ್ಕೆ ಕರೆದುಕೊಂಡು ಹೋಗಿ, 'ನನ್ನ ನೆರಳನ್ನು ನೋಡು; ಅದು ನಿನ್ನ ನೆರಳಿನಂತೆಯೆ ಇದೆಯೋ ಇಲ್ಲವೋ?'' ಎಂದಿತು. ಕುರಿಯ ಮಂದೆಯಲ್ಲಿದ್ದ ಸಿಂಹ ಅದನ್ನು ನೋಡಿ ಒಪ್ಪಿಕೊಂಡಿತು. ಆಗ ಸಿಂಹ ಗರ್ಜಿಸಿ ಕುರಿಯ ಮಂದೆಯಲ್ಲಿದ್ದ ಸಿಂಹಕ್ಕೂ ಗರ್ಜಿಸು ಎಂದಿತು. ಅದು ಪ್ರಯತ್ನಿಸಿ ಮತ್ತೊಂದು ಸಿಂಹದಷ್ಟೇ ಭಯಾನಕವಾಗಿ ಗರ್ಜಿಸಿತು. ಅದು ಇನ್ನು ಮೇಲೆ ಕುರಿಯಾಗಿ ಉಳಿಯಲಿಲ್ಲ. - ನನ್ನ ಸ್ನೇಹಿತರೆ, ನೀವೆಲ್ಲ ಸಿಂಹದಂತೆ ಪೌರುಷವಂತರು ಎಂದು ಹೇಳಬಯಸುತ್ತೇನೆ.'</p>
		<p>ಕೋಣೆ ಕತ್ತಲೆಯಾಗಿದ್ದರೆ “ಅಯ್ಯೋ ! ಕತ್ತಲೆ, ಕತ್ತಲೆ'' ಎಂದು ಅರಚುತ್ತೀರೇನು? ಬೆಳಕನ್ನು ತರಲು ಇರುವ ಏಕ ಮಾತ್ರ ಮಾರ್ಗವೆ ಒಂದು ದೀಪವನ್ನು ಹತ್ತಿಸುವುದು. ಆಗ ಕತ್ತಲೆ ತಕ್ಷಣ ಮಾಯವಾಗುವುದು. ಈಗ ನಿಮಗೆ ಅತೀತವಾಗಿರುವ ಜ್ಯೋತಿಯನ್ನು ತಿಳಿದುಕೊಳ್ಳಲು ಏಕಮಾತ್ರ ಮಾರ್ಗವೆ ನಿಮ್ಮ ಅಂತರಾಳದಲ್ಲಿರುವ ಆಧ್ಯಾತ್ಮಿಕ ಜ್ಯೋತಿಯನ್ನು ಹಚ್ಚುವುದು. ಆಗ ಪಾಪದ ಮತ್ತು ಅಶುದ್ಧ ಭಾವನೆಯ ಅಂಧಕಾರವೆಲ್ಲ ಮಾಯವಾಗುವುದು. ನಿಮ್ಮ ಉತ್ತಮ ಸ್ವಭಾವವನ್ನು ಕುರಿತು ಯೋಚಿಸಿ, ಕೀಳು ಸ್ವಭಾವವನ್ನು ಕುರಿತು ಯೋಚಿಸಬೇಡಿ.</p>
		<p>ಉಪನ್ಯಾಸಾನಂತರ ಶೋತೃಗಳಲ್ಲಿ ಕೆಲವರು ಕೆಲವು ಪ್ರಶ್ನೆಗಳನ್ನು ಕೇಳಿದರು. ಅವರಲ್ಲಿ ಒಬ್ಬರು, 'ಪಾದ್ರಿಗಳು ನರಕಚ್ಚಾಲೆಯ ಭಯವನ್ನು ಬೋಧಿಸದೆ ಇದ್ದರೆ ಜನರ ಮೇಲೆ ಹತೋಟಿಯೆ ಇರುವುದಿಲ್ಲ' ಎಂದರು. - ಸ್ವಾಮೀಜಿ: ''ಆಗ ಹತೋಟಿ ಕಳೆದುಕೊಳ್ಳುವುದು ಒಳ್ಳೆಯದು. ಯಾರು ಭಯದಿಂದ ಧಾರ್ಮಿಕರಾಗುತ್ತಾರೆಯೊ ಅವರಲ್ಲಿ ಯಾವ ಧರ್ಮವೂ ಇಲ್ಲ. ಮಾನವರಿಗೆ ಅವರ ಮೃಗೀಯ ಸ್ವಭಾವದ ಬದಲು ದೈವೀ ಸ್ವಭಾವವನ್ನು ಬೋಧಿಸಿ.” ಈ ಪ್ರಶ್ನೆ: 'ಸ್ವರ್ಗದ ರಾಜ್ಯವು ಇಹಕ್ಕೆ ಸಂಬಂಧಪಟ್ಟಿದ್ದಲ್ಲ ಎಂದು ಕ್ರಿಸ್ತ ಹೇಳಿದುದರ ಅರ್ಥವೇನು?''</p>
		<p>ಉತ್ತರ: ''ಸ್ವರ್ಗದ ರಾಜ್ಯ ನಮ್ಮಲ್ಲಿಯೇ ಇರುವುದು, ಯೆಹೂದ್ಯರು ಈ ಪ್ರಪಂಚವನ್ನು ಮೀರಿದ ಸ್ವರ್ಗ ಇದೆ ಎಂದು ನಂಬಿದ್ದರು. ಏಸುವಿನ ಭಾವನೆ ಇದಲ್ಲ.” ಈ ಪ್ರಶ್ನೆ: 'ನಾವು ಪ್ರಾಣಿಗಳಿಂದ ವಿಕಾಸವಾದವರು ಎಂಬುದನ್ನು ನೀವು ನಂಬುತ್ತೀರಾ?''</p>
		<p>ಉತ್ತರ: 'ನಾನು, ವಿಕಾಸ ಸಿದ್ದಾಂತದ ಪ್ರಕಾರ ಜೀವಿಗಳು ಕೆಳವರ್ಗದಿಂದ ಮೇಲಿನ ವರ್ಗಕ್ಕೆ ವಿಕಾಸಹೊಂದುತ್ತವೆ ಎಂಬುದನ್ನು ನಂಬುತ್ತೇನೆ.”</p>
		<p>ಪ್ರಶ್ನೆ: ''ತನ್ನ ಹಿಂದಿನ ಜನ್ಮಗಳು ಜ್ಞಾಪಕದಲ್ಲಿರುವ ಯಾರನ್ನಾದರೂ ನೀವು ನೋಡಿರುವಿರಾ?”</p>
		<p>ಉತ್ತರ: 'ತಮ್ಮ ಹಿಂದಿನ ಜೀವನದ ನೆನಪು ಇದೆ ಎಂದು ಹೇಳಿದ ಕೆಲವರನ್ನು ನಾನು ನೋಡಿರುವೆನು. ಅವರು ತಮ್ಮ ಹಿಂದಿನ ಜೀವನವನ್ನೆಲ್ಲ ತಿಳಿದು ಕೊಳ್ಳಬಲ್ಲಂತಹ ಒಂದು ಸ್ಥಿತಿಗೆ ಬಂದಿದ್ದರು.''</p>
		<p>ಪ್ರಶ್ನೆ: 'ನೀವು ಕ್ರಿಸ್ತನನ್ನು ಶಿಲುಬೆಗೆ ಏರಿಸಿದರು ಎಂದು ನಂಬುತ್ತೀರಾ?” - ಉತ್ತರ: 'ಭಗವಂತನ ಅವತಾರವೆ ಕ್ರಿಸ್ತ, ಜನರಿಗೆ ಅವನನ್ನು ಕೊಲ್ಲಲು ಸಾಧ್ಯವಾಗಲಿಲ್ಲ. ಶಿಲುಬೆಗೆ ಏರಿಸಿದ್ದು ಒಂದು ಮಿಥ್ಯಾವಸ್ತುವನ್ನು.” ಈ ಪ್ರಶ್ನೆ: ''ಅವನು ಅಂತಹ ಮಿಥ್ಯಾವಸ್ತುವನ್ನು ಉಂಟುಮಾಡಿದ್ದರೆ ಅದು ಪವಾಡಗಳಲ್ಲೆಲ್ಲಾ ಅತಿ ದೊಡ್ಡ ಪವಾಡವಲ್ಲವೆ?”</p>
		<p>ಉತ್ತರ: “ಆಧ್ಯಾತ್ಮಿಕ ಜೀವನದಲ್ಲಿ ಪವಾಡಗಳು ಒಂದು ದೊಡ್ಡ ಆತಂಕ ಎಂದು ನಾನು ಪರಿಗಣಿಸುತ್ತೇನೆ. ಬುದ್ಧನ ಶಿಷ್ಯನೊಬ್ಬನು, ಬಹಳ ಮೇಲಿರುವ ಕಮಂಡಲ ಒಂದನ್ನು, ಒಬ್ಬನು ಅದನ್ನು ಮುಟ್ಟದೆ ತೆಗೆದ ಎಂದು ಹೇಳಿ, ಆ ಕಮಂಡಲವನ್ನು ಅವನಿಗೆ ತೋರಿದನು. ಬುದ್ದ ಆ ಕಮಂಡಲವನ್ನು ತೆಗೆದುಕೊಂಡು ಅದನ್ನು ಚೂರುಚೂರುಮಾಡಿ 'ಇಂತಹ ಪವಾಡದ ಮೇಲೆ ನಿಮ್ಮ ಶ್ರದ್ದೆಯನ್ನು ರೂಪಿಸಬೇಡಿ. ಎಂದೆಂದಿಗೂ ಇರುವ ಸನಾತನ ತತ್ವದಲ್ಲಿ ಸತ್ಯವನ್ನು ಕಾಣಿರಿ' ಎಂದನು. ಬುದ್ದನು ಜನರಿಗೆ ನಿಜವಾದ ಅಂತರ್ಜ್ಯೋತಿಯನ್ನು ಕೊಟ್ಟನು, ಆತ್ಮಜ್ಯೋತಿಯನ್ನು ಬೋಧಿಸಿದನು. ಇದೊಂದೆ ಸುರಕ್ಷಿತವಾದ ಮಾರ್ಗ. ಪವಾಡಗಳು ಆತಂಕಗಳು. ನಾವು ಅವನ್ನು ಆಚೆಗೆ ಕಿತ್ತೊಗೆಯಬೇಕು.”</p>
		<p>ಈ ಪ್ರಶ್ನೆ : 'ಜೀಸಸ್ ಗುಡ್ಡದ ಮೇಲಿನ ಉಪದೇಶವನ್ನು ಮಾಡಿದ ಎಂದು ನೀವು ನಂಬುತ್ತೀರಾ?</p>
		<p>ಉತ್ತರ: 'ಅವನು ಮಾಡಿದ ಎಂದು ನಾನು ನಂಬುತ್ತೇನೆ. ಆದರೆ ಇಲ್ಲಿ ನಾನು ಇತರರಂತೆ ಪುಸ್ತಕವನ್ನು ಅನುಸರಿಸಬೇಕಾಗಿದೆ. ಬರಿಯ ಪುಸ್ತಕ ಪ್ರಮಾಣ ಅಷ್ಟೊಂದು ಪ್ರಬಲವಲ್ಲ ಎಂದು ನನಗೆ ಗೊತ್ತು. ಆದರೆ ಗುಡ್ಡದ ಮೇಲೆ ಮಾಡಿದ ಉಪದೇಶವನ್ನು ನಮ್ಮ ಜೀವನದಲ್ಲಿ ಮಾರ್ಗದರ್ಶಿಯಂತೆ ತೆಗೆದುಕೊಂಡರೆ ನಾವು ಸುರಕ್ಷಿತರಾಗಿರುವೆವು. ಯಾವುದು ನಮ್ಮ ಅಂತರಾತ್ಮನಿಗೆ ಸೂಕ್ತವೆಂದು ತೋರುವುದೋ ಅದನ್ನು ನಾವು ಸ್ವೀಕರಿಸಬೇಕು. ಬುದ್ದ ಕ್ರಿಸ್ತಪೂರ್ವ ಐನೂರು ವರ್ಷಕ್ಕೆ ಮುಂಚೆ ಬೋಧಿಸಿದ ಅವನ ಉಪದೇಶವೆಲ್ಲ ಆಶೀರ್ವಾದಮಯವಾಗಿದೆ. ಅವನ ಬಾಯಿಂದ ಒಂದು ಶಾಪವೂ ಬರಲಿಲ್ಲ. ಅವನು ಜೀವನದಲ್ಲಿ ಎಂದೂ ಇತರರನ್ನು ಶಪಿಸಿದವನಲ್ಲ. ಅದರಂತೆಯೆ ಜೊರಾಸ್ಟರ್‌ ಮತ್ತು ಕನ್ನೂಶಿಯಸ್‌ರು ಕೂಡ.'</p>
	</section>
</body>
</html>
