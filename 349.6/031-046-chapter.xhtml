<?xml version="1.0" encoding="UTF-8"?>
<html xmlns="http://www.w3.org/1999/xhtml" xml:lang="en" lang="en" xmlns:epub="http://www.idpf.org/2007/ops">
<head>
	<title>ಸ್ವಾಮಿ ವಿವೇಕಾನಂದರ ಕೃತಿ ಶ್ರೇಣಿ </title>
	<link rel="stylesheet" type="text/css" href="css/style.css" />
</head>
<body class="maintext">
	<section class="level1 unnumbered" epub:type="chapter" role="doc-chapter" id="id-031">
		<h1 class="level1-title" epub:type="title">ಅನೇಕದಂತೆ ಕಾಣುತ್ತಿರುವ ಏಕ<sup><a epub:type="noteref" href="999-aside.xhtml#id-001-62">*</a></sup></h1>
		<p>(೧೮೯೬ರಲ್ಲಿ ನ್ಯೂಯಾರ್ಕಿನಲ್ಲಿ ನೀಡಿದ ಪ್ರವಚನ)</p>
		<p>ಎಲ್ಲಾ ಯೋಗಗಳಲ್ಲಿಯೂ ವೈರಾಗ್ಯವೇ ಬಹಳ ಮುಖ್ಯವಾದುದು. ಕರ್ಮಯೋಗಿ ಕರ್ಮಫಲಗಳನ್ನು ತ್ಯಜಿಸುವನು. ಭಕ ಪರಮೇಶ್ವರನಿಗಾಗಿ, ಆ ಸಾರ್ವಭೌಮ ಪ್ರೀತಿಗಾಗಿ, ಅಲ್ಪ ಪ್ರೀತಿಗಳನ್ನೆಲ್ಲ ತ್ಯಜಿಸುತ್ತಾನೆ. ರಾಜಯೋಗಿ ತನ್ನ ಅನುಭವವನ್ನೆಲ್ಲ ತ್ಯಜಿಸುತ್ತಾನೆ. ಏಕೆಂದರೆ ಅವನ ತತ್ವವೇ ಇಡೀ ಪ್ರಕೃತಿಯು ಜೀವಿಯ ಅನುಭವಕ್ಕಾಗಿ ಇದ್ದರೂ ಕೊನೆಗೆ, ತಾನು ಪ್ರಕೃತಿಯಲ್ಲಿ ಅಲ್ಲ ಇರುವುದು, ಅದಕ್ಕಿಂತ ಬೇರೆ ಎಂಬುದನ್ನು ಅರಿಯುವನು. ಜ್ಞಾನಯೋಗಿ ಎಲ್ಲವನ್ನೂ ತ್ಯಜಿಸುವನು. ಏಕೆಂದರೆ ಅವನ ತತ್ತ್ವದಲ್ಲಿ ಪ್ರಕೃತಿಗೆ ಹಿಂದೆಯಾಗಲೀ ಇಂದಾಗಲೀ ಮುಂದೆಯಾಗಲಿ ಸ್ಥಳವೇ ಇಲ್ಲ. ಈ ಮೇಲಿನ ಸಿದ್ದಾಂತಗಳಿಂದ, ಈ ಉನ್ನತ ವಿಷಯಗಳಲ್ಲಿ ಪ್ರಯೋಜನದ ಪ್ರಶ್ನೆಯೇ ಏಳುವುದಿಲ್ಲ. ಪ್ರಶ್ನೆಯನ್ನು ಹಾಕುವುದೇ ತಪ್ಪು ಈ ಪ್ರಶ್ನೆಯನ್ನು ಕೇಳಿದರೂ ಇದನ್ನು ಸರಿಯಾಗಿ ವಿಶ್ಲೇಷಣೆ ಮಾಡಿದರೆ ಈ ಪ್ರಯೋಜನದ ಪ್ರಶ್ನೆಯಲ್ಲಿ ನಾವು ಏನನ್ನು ನೋಡುತ್ತೇವೆ? ಸುಖದ ಆದರ್ಶವನ್ನು, ಯಾವುದು ಮನುಷ್ಯನಿಗೆ ಹೆಚ್ಚು ಸುಖವನ್ನು ತರಬಲ್ಲದೋ, ಅದು ಅವನ ಪ್ರಾಪಂಚಿಕ ಸ್ಥಿತಿಗತಿಗಳನ್ನು ಉತ್ತಮಪಡಿಸಲಾರದ ಶ್ರೇಷ್ಠ ಸತ್ಯಗಳಿಗಿಂತ ಹೆಚ್ಚು ಪ್ರಯೋಜನಕಾರಿ ಎಂದು ಜನರು ಭಾವಿಸುವರು. ಎಲ್ಲಾ ಶಾಸ್ತ್ರಗಳಿರುವುದು ಈ ಗುರಿಗಾಗಿ, ಮಾನವನಿಗೆ ಸುಖವನ್ನು ತರುವುದಕ್ಕಾಗಿ, ಯಾವುದು ಅವನಿಗೆ ಹೆಚ್ಚು ಸುಖವನ್ನು ಕೊಡಬಲ್ಲದೋ, ಅದನ್ನು ಸ್ವೀಕರಿಸುತ್ತಾನೆ, ಯಾವುದು ಕಡಿಮೆ ಸುಖವನ್ನು ಕೊಡುವುದೂ ಅದನ್ನು ತ್ಯಜಿಸುತ್ತಾನೆ. ಸುಖ ದೇಹದಲ್ಲಾಗಲಿ, ಮನಸ್ಸಿನಲ್ಲಾಗಲಿ, ಆತ್ಮನಲ್ಲಾಗಲಿ ಇದೆ ಎಂಬುದನ್ನು ನೋಡಿರುವೆವು. ಪ್ರಾಣಿಗಳಲ್ಲಿ ಮತ್ತು ಪ್ರಾಣಿಗಳಂತಿರುವ ಅತಿ ಕೀಳು ಮಾನವರಲ್ಲಿ ಸುಖವಿರುವುದು ದೇಹದಲ್ಲಿ ಯಾರೂ ಉಪವಾಸವಿರುವ ನಾಯಿಯಷ್ಟು ಅಥವಾ ತೋಳದಷ್ಟು ಆನಂದದಿಂದ ಊಟಮಾಡಲಾರರು. ನಾಯಿಗಳಲ್ಲಿ ಮತ್ತು ತೋಳಗಳಲ್ಲಿ ಸುಖ ದೇಹದಲ್ಲಿ ಅಂತರ್ಗತವಾಗಿದೆ. ಮನುಷ್ಯರಲ್ಲಿ ಆನಂದವನ್ನು ಇನ್ನೂ ಮೇಲಿನ ಮಟ್ಟದಲ್ಲಿ ಕಾಣುತ್ತೇವೆ; ಅದೇ ಆಲೋಚನೆಯಲ್ಲಿ, ಜ್ಞಾನಿಯ ಆನಂದ ಶ್ರೇಷ್ಠವಾದುದು, ಏಕೆಂದರೆ, ಅದು ಆತನಲ್ಲಿ ಪ್ರತಿಷಿತವಾಗಿರುವುದು. ಜಾ ನಿಗೆ ಆತ್ಮಜ್ಞಾನವೇ ಶ್ರೇಷ್ಠ ಪ್ರಯೋಜನ. ಏಕೆಂದರೆ ಇದೇ ಅವನಿಗೆ ಅತ್ಯಂತ ಹೆಚ್ಚಿನ ಆನಂದವನ್ನು ಈಯಬಲ್ಲದು. ಇಂದ್ರಿಯಗಳನ್ನು ತೃಪ್ತಿಪಡಿಸುವುದರಿಂದ ಅಥವಾ ಬಾಹ್ಯವಸ್ತುಗಳನ್ನು ಶೇಖರಿಸುವುದರಿಂದ ಅವನಿಗೆ ಯಾವ ಪ್ರಯೋಜನವೂ ಇಲ್ಲ. ಏಕೆಂದರೆ ಅವನಿಗೆ ಜ್ಞಾನದಲ್ಲಿ ದೊರಕುವ ಆನಂದ ಅದರಲ್ಲಿ ದೊರಕುವುದಿಲ್ಲ. ಅಂತೂ ಜಾನವೇ ಪರಮಗುರಿ; ನಮ ಅನುಭವಕ್ಕೆ ತಿಳಿದ ಪರಮಾನಂದವೇ ಅದು. ಯಾರು ಅಜ್ಞಾನದಲ್ಲಿ ಕೆಲಸ ಮಾಡುತ್ತಿರುವರೋ ಅವರೆಲ್ಲ ದೇವತೆಗಳ ಊಳಿಗದವರು. ಇಲ್ಲಿ ದೇವತೆಗಳನ್ನು ಜ್ಞಾನಿ ಎಂಬ ಅರ್ಥದಲ್ಲಿ ಉಪಯೋಗಿಸಿದೆ. ಯಾರು</p>
		<p>ದುಡಿಯುವರೊ, ಶ್ರಮಪಡುವರೋ, ಯಂತ್ರದಂತೆ ಕೆಲಸ ಮಾಡುವರೋ, ಅವರಾರೂ ಜೀವನವನ್ನು ಅನುಭವಿಸಲಾರರು. ನಿಜವಾಗಿ ಇದನ್ನು ಅನುಭವಿಸುವವನು ಜ್ಞಾನಿ. ಒಬ್ಬ ಶ್ರೀಮಂತ ಒಂದು ಲಕ್ಷ ಡಾಲರುಗಳನ್ನು ಖರ್ಚುಮಾಡಿ ಒಂದು ಚಿತ್ರವನ್ನು ಕೊಳ್ಳುತ್ತಾನೆ ಎಂದು ಭಾವಿಸಿ, ಆದರೆ ಅದನ್ನು ನೋಡಿ ಆನಂದಿಸಬಲ್ಲವನು ಕಲೆಗಾರ. ಶ್ರೀಮಂತನಿಗೆ ಕಲೆಯ ಅಭಿರುಚಿ ಇಲ್ಲದೆ ಇದ್ದರೆ ಆ ಚಿತ್ರದಿಂದ ಏನೂ ಪ್ರಯೋಜನವಿಲ್ಲ. ಅವನು ಕೇವಲ ಆ ಚಿತ್ರದ ಒಡೆಯ ಅಷ್ಟೆ, ಮೂರ್ಖ ಎಂದಿಗೂ ಆನಂದಿಸಲಾರ. ತನಗೆ ಗೊತ್ತಿಲ್ಲದೆ ಅವನು ಇತರರಿಗಾಗಿ ದುಡಿಯಬೇಕಾಗಿದೆ.</p>
		<p>ಇರುವುದು ಒಂದು ಆತ್ಮ, ಎರಡಲ್ಲ ಎಂಬುದನ್ನು ಅದೈತ ಸಿದ್ದಾಂತದ ಮೂಲಕ ನೋಡಿದೆವು. ಈ ಪ್ರಪಂಚದಲ್ಲಿರುವುದೆಲ್ಲ ಒಂದು ಎಂಬುದನ್ನು ನೋಡಿದೆವು. ಆ ಒಂದನ್ನು ಪಂಚೇಂದ್ರಿಯಗಳ ಮೂಲಕ ನೋಡಿದಾಗ ಅದು ಭೌತಿಕ ಪ್ರಪಂಚ ವಾಗುವುದು. ಅದನ್ನು ಮನಸ್ಸಿನ ಮೂಲಕ ನೋಡಿದಾಗ ಅದು ಭಾವನೆಯಂತೆ ಮತ್ತು ಆಲೋಚನೆಯಂತೆ ಕಾಣುವುದು. ಅದು ಹೇಗಿದೆಯೋ ಹಾಗೆ ನೋಡಿದರೆ ಅದು ಅಖಂಡವಾದದು. ನೀವು ಇದನ್ನು ಗಮನಿಸಬೇಕು; ಮಾನವನಲ್ಲಿ ಒಂದು ಜೀವವಿದೆ ಎಂದು ಅಲ್ಲ, ಮೊದಲು ನಾನು ವಿವರಿಸಬೇಕಾದರೆ ಹಾಗೆ ಊಹಿಸುವುದು ಆವಶ್ಯಕವಾಗಿದ್ದಿರಬಹುದು. ಇರುವುದೆಲ್ಲ ಒಂದೇ, ಅದೇ ಆತ್ಮ, ನಾವು ಅದನ್ನು ಪಂಚೇಂದ್ರಿಯಗಳ ಮೂಲಕ ನೋಡಿದಾಗ, ಸ್ಕೂಲ ಕಲ್ಪನೆಗಳ ಮೂಲಕ ರೂಪಿಸಲು ಯತ್ನಿಸಿದಾಗ ಅದನ್ನು ಒಂದು ದೇಹ ಎನ್ನುತ್ತೇವೆ; ಅದರ ನೈಜಸ್ಥಿತಿಯಿಂದ ನೋಡಿದರೆ ಆತ್ಮವಾಗುವುದು. ಇರುವ ಏಕಮಾತ್ರ ವಸ್ತು ಅದೇ ದೇಹ, ಮನಸ್ಸು, ಪ್ರಾಣ ಇವು ಒಂದರಲ್ಲಿ ಇರುವುವು ಎಂದಲ್ಲ. ನಾವು ವಿವರಿಸುವಾಗ ಹೀಗೆ ಹೇಳಿರಬಹುದು, ಅಷ್ಟೆ. ಇರುವುದೆಲ್ಲ ಆತ್ಮವೆ. ಅದನ್ನು ಕೆಲವು ವೇಳೆ ದೇಹ ಎನ್ನುವರು; ಕೆಲವು ವೇಳೆ ಮನಸ್ಸು ಎನ್ನುವರು; ಕೆಲವು ವೇಳೆ ಜೀವ ಎನ್ನುವರು; ನಾವು ಅದನ್ನು ಯಾವ ದೃಷ್ಟಿಯಿಂದ ನೋಡುತ್ತೇವೆಯೋ ಆ ದೃಷ್ಟಿಯಿಂದ ಹೇಳುವೆವು. ಇರುವುದೊಂದೆ. ಮೂಢರು ಅದನ್ನು ಪ್ರಪಂಚ ಎನ್ನುವರು. ಜ್ಞಾನದಲ್ಲಿ ಮುಂದುವರಿದು ಹೋದರೆ ಅದನ್ನೇ ಭಾವನಾ ಪ್ರಪಂಚ ಎನ್ನುವರು. ಪರಮಜ್ಞಾನ ಪ್ರಾಪ್ತವಾದಾಗ ಭ್ರಾಂತಿಯೆಲ್ಲ ನಾಶವಾಗಿ ಎಲ್ಲಾ ಆತ್ಮಮಯ ಎಂದು ಅರಿಯುವರು. ನಾನೇ ಅದು, ಅದೇ ಕೊನೆಯ ನಿರ್ಣಯ. ಪ್ರಪಂಚದಲ್ಲಿ ಮೂರೂ ಇಲ್ಲ, ಎರಡೂ ಇಲ್ಲ. ಇರುವುದೆಲ್ಲ ಒಂದೆ. ಆ ಒಂದು ಮಾಯೆಯಿಂದ ಹಲವದರಂತೆ ಕಾಣುತ್ತಿದೆ, ಹಗ್ಗ ಭ್ರಾಂತಿಯಿಂದ ಹಾವಾಗಿ ಕಾಣುವ ಹಾಗೆ. ಹಗ್ಗದಲ್ಲಿ ಹಾವೊಂದು ಮತ್ತು ಹಗ್ಗವೊಂದು ಎಂದು ಎರಡಿಲ್ಲ. ಯಾರೂ ಅಲ್ಲಿ ಏಕಕಾಲದಲ್ಲಿ ಎರಡನ್ನೂ ನೋಡುವುದಿಲ್ಲ. ದೈತ ಮತ್ತು ಅಧ್ಯೆತಗಳೆಂಬುವು ಒಳ್ಳೆಯ ತಾತ್ವಿಕ ಪದಗಳೇನೊ ನಿಜ. ಆದರೆ ನಾವು ನಿಜವಾಗಿ ನೋಡುವಾಗ ಏಕಕಾಲದಲ್ಲಿ ಸತ್ಯ ಮಿಥ್ಯಗಳೆರಡನ್ನೂ ನೋಡಲಾರೆವು. ನಾವೆಲ್ಲ ಹುಟ್ಟು ಅದೃತಿಗಳು. ಹಾಗಾಗದೆ ನಿರ್ವಾಹವಿಲ್ಲ. ನಾವು ಯಾವಾಗಲೂ ಒಂದನ್ನೇ ನೋಡುವುದು. ನಾವು ಹಗ ವನ್ನು ನೋಡಿದಾಗ ಹಾವನ್ನು ನೋಡುವುದೇ ಇಲ್ಲ. ಅದು ಮಾಯವಾಗಿದೆ. ನೀವು ಭ್ರಾಂತಿಯನ್ನು ನೋಡಿದಾಗ ಸತ್ಯವನ್ನು ನೋಡಲಾರಿರಿ. ದೂರದಲ್ಲಿ ನಿಮ್ಮ</p>
		<p>ಸ್ನೇಹಿತನೊಬ್ಬ ಬರುತ್ತಿರುವುದನ್ನು ನೀವು ನೋಡಿದಿರಿ ಎಂದು ಇಟ್ಟುಕೊಳ್ಳಿ. ಅವನು ನಿಮಗೆ ಚೆನ್ನಾಗಿ ಗೊತ್ತಿದ್ದವನು. ಆದರೆ ಮಂಜಿನಿಂದಲೋ ಏನೋ ಅವನು ಸರಿಯಾಗಿ ಕಾಣದೆ, ಅವನು ಇನ್ನಾರೋ ಎಂದು ಭಾವಿಸುವಿರಿ. ನೀವು ಅವನನ್ನು ಮತ್ತೊಬ್ಬನಂತೆ ಭಾವಿಸಿದಾಗ ಅಲ್ಲಿ ನಿಮ್ಮ ಸ್ನೇಹಿತನನ್ನು ನೋಡುವುದೇ ಇಲ್ಲ, ಅವನು ಮಾಯವಾಗಿ ಹೋಗಿರುವನು. ನೀವು ಒಬ್ಬನನ್ನು ಮಾತ್ರ ನೋಡುತ್ತಿರುವಿರಿ. ನೀವು 'ಎ' ಅನ್ನು 'ಬಿ' ಎಂದು ತಿಳಿದಾಗ ಅಲ್ಲಿ 'ಎ' ಅನ್ನು ನೋಡುವುದೇ ಇಲ್ಲ. ಪ್ರತಿ ಸಲವೂ ನೀವು ಒಬ್ಬನನ್ನು ಮಾತ್ರ ನೋಡುತ್ತೀರಿ. ನೀವು ದೇಹವೆಂದು ಭಾವಿಸಿದಾಗ ನೀವು ದೇಹ ಮಾತ್ರ, ಮತ್ತೇನೂ ಅಲ್ಲ. ಬಹುಪಾಲು ಮಂದಿ ಜನರು ನೋಡುವುದು ಹೀಗೆ; ಅವರು ಜೀವ, ಮನಸ್ಸು ಮುಂತಾದ ಹಲವು ಮಾತುಗಳನ್ನು ಆಡಬಹುದು. ಆದರೆ ಅವರು ಗ್ರಹಿಸುವುದು ಸೂಲ ಆಕಾರವನ್ನು ಮಾತ್ರ ನೋಡುವುದು ಶಬ್ದ ಸ್ಪರ್ಶ ರೂಪ ರಸ ಗಂಧ ಇವನ್ನು ಮಾತ್ರ. ಕೆಲವರು ಕೆಲವು ವೇಳೆ ತಾವು ಕೇವಲ ಆಲೋಚನೆ ಎಂದು ಭಾವಿಸುವರು. ನಿಮಗೆ ಸರ್ ಹಂಫ್ರಿ ಡೇವಿಯ ಕಥೆ ಗೊತ್ತಿರಬಹುದು. ಅವನು ನಗು ಅನಿಲದ ವಿಷಯವಾಗಿ ಗ್ಲಾಸಿನೊಳಗೆ ಪ್ರಯೋಗ ಮಾಡುತ್ತಿದ್ದ. ಆಗ ಒಂದು ಗ್ಲಾಸಿನ ಕೊಳವಿ ಒಡೆದುಹೋಗಿ ಅಲ್ಲಿಂದ ಬರುತ್ತಿದ್ದ ಗಾಳಿಯನ್ನು ಅವನು ಸೇವಿಸಿದ. ಅವನು ಅನಂತರ ಕೆಲವು ಕ್ಷಣಗಳವರೆಗೆ ಶಿಲಾ ಪ್ರತಿಮೆಯಂತೆ ನಿಂತ. ಅನಂತರ ಅವನು ತಾನು ಆ ಸ್ಥಿತಿಯಲ್ಲಿರುವವರೆಗೆ ಇಡೀ ಜಗತ್ತು ಆಲೋಚನೆಗಳಿಂದಾದದ್ದು ಎಂಬುದಾಗಿ ಕಂಡೆ ಎಂದು ಹೇಳಿದನು. ಆ ಅನಿಲ ತಾತ್ಕಾಲಿಕವಾಗಿ ಅವನ ದೇಹದ ಇರವನ್ನು ಮರೆಯುವಂತೆ ಮಾಡಿತು. ಯಾವುದನ್ನು ದೇಹರೂಪವಾಗಿ ನೋಡುತ್ತಿದ್ದನೋ ಅದನ್ನೇ ಆಲೋಚನಾರೂಪವಾಗಿ ನೋಡತೊಡಗಿದ. ಪ್ರಜ್ಞೆ ಇನ್ನೂ ಮೇಲೆ ಹೋದರೆ, ಈ ಅಲ್ಪ ಪ್ರಜ್ಞೆ ಒಂದೇ ಅಖಂಡ ಸಚ್ಚಿದಾನಂದ, ಸರ್ವವ್ಯಾಪಿ ಎಂದು ಗೊತ್ತಾಗುವುದು. ಯಾವುದು ಜ್ಞಾನ ಮಾತ್ರ ಆಗಿದೆಯೋ ಯಾವುದು ಆನಂದವೇ ಆಗಿದೆಯೊ ಅದು ಅಪ್ರಮೇಯ; ಅದು ಎಲ್ಲಾ ಮಿತಿಗಳನ್ನೂ ಮಾರಿ ಹೋಗಿದೆ. ಅದು ನಿತ್ಯಮುಕ್ತ, ಎಂದಿಗೂ ಬದ್ಧವಲ್ಲ, ಅದು ಆಕಾಶದಂತೆ ಬದಲಾವಣೆಗೆ ನಿಲುಕದುದಾಗಿದೆ. ಇಂತಹದು ಧ್ಯಾನದ ಸಮಯದಲ್ಲಿ ನಿಮ್ಮ ಹೃದಯಾಂತರಾಳದಲ್ಲಿ ಗೋಚರಿಸುವುದು. ಈ ಎಲ್ಲಾ ಧರ್ಮಗಳಲ್ಲಿಯೂ ಇರುವ ಸ್ವರ್ಗ ನರಕಗಳೆಂಬ ಭಾವನೆಯನ್ನು ಅದೈತ ಹೇಗೆ ವಿವರಿಸಬಲ್ಲುದು? ಒಬ್ಬ ಕಾಲವಾದರೆ ಅವನು ಸ್ವರ್ಗಕ್ಕೂ ನರಕಕ್ಕೂ ಹೋಗುವನು; ಇಲ್ಲೂ ಅಲ್ಲಿಯೊ ಹೋಗುವನು ಎನ್ನುವರು; ಅಥವಾ ಅವನು ಬೇರೊಂದು ದೇಹದಲ್ಲಿ ಸ್ವರ್ಗದಲೊ ನರಕದಲೋ ಅಥವಾ ಇನೂ ಯಾವ ಲೋಕದಲ್ಲೊ ಜನಿಸುವನು ಎನ್ನುವರು. ಇದೆಲ್ಲ ಒಂದು ಭ್ರಾಂತಿ. ನಿಜವಾಗಿ ಹುಟ್ಟಿಯೂ ಇಲ್ಲ, ಸಾಯುವುದೂ ಇಲ್ಲ. ಸ್ವರ್ಗವೂ ಇಲ್ಲ, ನರಕವೂ ಇಲ್ಲ, ಈ ಜಗತ್ತೂ ಇಲ್ಲ. ಇವುಗಳು ಎಂದೂ ಇರಲೇ ಇಲ್ಲ. ನೀವು ಮಕ್ಕಳಿಗೆ ಬೇಕಾದಷ್ಟು ಫೆವ್ವದ ಕಥೆಗಳನ್ನು ಹೇಳಿ ಅವನ್ನು ಸಂಜೆ ಹೊರಗೆ ಬಿಡಿ, ದಾರಿಯಲ್ಲಿ ಒಂದು ಮೋಟುಮರವಿದೆ. ಮಗು ಅಲ್ಲಿ ಏನು ನೋಡುವುದು? ಅವನನ್ನು ತಿನ್ನುವುದಕ್ಕೆ ಕೈ ಎತ್ತಿಕೊಂಡು ನಿಂತಿರುವ ದೆವ್ವವನ್ನು ಕಾಣುವುದು. ದಾರಿಯ ಮೂಲೆಯಿಂದ ಒಬ್ಬ</p>
		<p>ತನ್ನ ಪ್ರಿಯತಮಳನ್ನು ಹುಡುಕಿಕೊಂಡು ಬರುತ್ತಿರುವನು. ಅವನು ತನಗಾಗಿ ಕಾಯುತ್ತಿರುವ ಹುಡುಗಿ ಅವಳು ಎಂದು ಭಾವಿಸುವನು. ಪೋಲೀಸಿನವನು ಅದನ್ನು ಕಳ್ಳ ಎಂದು ಭಾವಿಸುವನು. ಬೇರೆ ಬೇರೆಯಾಗಿ ಕಂಡರೂ ಅಂದೊಂದು ಮೊಟುಮರವೇ ಸದಾ ಕಾಲವೂ ಆಗಿರುವುದು. ಆ ಮೋಟುಮರ ನಿಜ. ಬೇರೆ ಬೇರೆಯಂತೆ ಕಂಡುದೆಲ್ಲ ನೋಡುವವರು ಆರೋಪಿಸಿರುವ ಊಹೆಗಳು ಮಾತ್ರ. ಈ ಆತ್ಮವೊಂದೇ ಇರುವುದು. ಇದು ಬರುವುದೂ ಇಲ್ಲ, ಹೋಗುವುದೂ ಇಲ್ಲ. ಮನುಷ್ಯ ಅಜ್ಞಾನಿಯಾಗಿರುವಾಗ ಸ್ವರ್ಗಕ್ಕೋ ಅಥವಾ ಎಲ್ಲಿಗೆ ಹೋಗಬೇಕೆಂದು ಇಚ್ಛಿಸುವನು. ಅವನು ಇಡೀ ಜೀವನ ಇದನ್ನೇ ಆಲೋಚಿಸುತ್ತಿರುವನು. ಈ ಭೂಮಿಯ ಸ್ವಪ್ನ ಮಾಯವಾದ ಮೇಲೆ ಇದನ್ನೇ ದೇವದೇವತೆಗಳು ಹಾರಾಡುತ್ತಿರುವ ಸ್ವರ್ಗದಂತೆ ಕಾಣುವನು. ಒಬ್ಬ ಇಡೀ ಜೀವನ ತನ್ನ ಪಿತೃಗಳನ್ನು ನೋಡಬೇಕೆಂದು ಹಾರೈಸುತ್ತಿದ್ದರೆ, ಆಡಮ್ನಿಂದ ಹಿಡಿದು ಎಲ್ಲರನ್ನೂ ಅವನು ನೋಡುವನು. ಏಕೆಂದರೆ ಇವನೇ ಅವರನ್ನೆಲ್ಲ ಸೃಷ್ಟಿಸುವವನು. ಅವನು ಇನ್ನೂ ಮೂಢನಾಗಿ ಮತಭಾಂತರು ವಿವರಿಸುವ ನರಕವನ್ನು ಮತ್ತು ಅಲ್ಲಿ ಕೊಡುವ ಚಿತ್ರವಿಚಿತ್ರ ಹಿಂಸೆಗಳನ್ನು ಕೇಳಿ ಭಯಗೊಂಡಿದ್ದರೆ, ಇದನ್ನೇ ಒಂದು ನರಕದಂತೆ ಅವನು ಅನಂತರ ಕಾಣುವನು. ಹುಟ್ಟು ಸಾವುಗಳೆಂದರೆ ಕೇವಲ ನಾವು ನೋಡುತ್ತಿರುವ ದೃಷ್ಟಿಯ ಬದಲಾವಣೆ, ಅಷ್ಟೆ. ನೀವೂ ಚಲಿಸುವುದಿಲ್ಲ, ಯಾವುದರ ಮೇಲೆ ನಿಮ್ಮ ದೃಷ್ಟಿಯನ್ನು ಆರೋಪ ಮಾಡುವಿರೋ ಅದೂ ಚಲಿಸುವುದಿಲ್ಲ. ನೀವು ಸ್ಟಾಣು; ಅವಿಕಾರಿ, ಹೇಗೆ ಬಂದು ಹೋಗ ಬಲ್ಲಿರಿ? ಇದು ಅಸಾಧ್ಯ. ನೀವು ಸರ್ವವ್ಯಾಪಿಯಾಗಿರುವಿರಿ. ಆಕಾಶ ಎಂದಿಗೂ ಚಲಿಸುವುದಿಲ್ಲ. ಅದರ ಕೆಳಗೆ ಇರುವ ಮೋಡಗಳು ಚಲಿಸುತ್ತವೆ. ನಾವು ಆಕಾಶವೇ ಚಲಿಸುತ್ತದೆ ಎಂದು ಭಾವಿಸಬಹುದು. ನೀವು ರೈಲಿನ ಒಳಗೆ ಇರುವಾಗ ಭೂಮಿಯೇ ಚಲಿಸುತ್ತಿರುವಂತೆ ಕಾಣುತ್ತದೆ. ಚಲಿಸುತ್ತಿರುವುದು ರೈಲು. ನೀವು ಇರುವಲ್ಲಿಯೇ ಇರುವಿರಿ. ಹಲವು ಕನಸುಗಳೆಂಬ ಮೋಡಗಳು ಚಲಿಸುತ್ತಿವೆ. ಯಾವ ಸಂಬಂಧವೂ ಇಲ್ಲದೆ ಒಂದು ಕನಸು ಮತ್ತೊಂದು ಕನಸನ್ನು ಅನುಸರಿಸುತ್ತದೆ. ಈ ಪ್ರಪಂಚದಲ್ಲಿ ಒಂದು ನಿಯಮ, ಸಂಬಂಧ ಎಂಬುದು ಇಲ್ಲ. ಆದರೆ ನಾವು ಏನೋ ದೊಡ್ಡ ಸಂಬಂಧವಿದೆ ಎಂದು ಊಹಿಸುವೆವು. ನಿಮ್ಮಲ್ಲಿ ಎಲ್ಲರೂ 'Alice in Wonderland' (ಪಾತಾಳದಲ್ಲಿ ಪಾಪಚ್ಚಿ) ಎಂಬ ಪುಸ್ತಕವನ್ನು ಓದಿರಬಹುದು. ಈ ಶತಮಾನದಲ್ಲಿ ಮಕ್ಕಳಿಗಾಗಿ ಬರೆದ ಅತಿ ಶ್ರೇಷ್ಠ ಗ್ರಂಥ ಅದು. ನಾನು ಅದನ್ನು ಓದಿದಾಗ ನನಗೆ ಅತ್ಯಾನಂದವಾಯಿತು. ಅಂತಹ ಪುಸ್ತಕವನ್ನು ಮಕ್ಕಳಿಗೆ ಬರೆಯಬೇಕೆಂದು ನಾನು ಯಾವಾಗಲೂ ಯೋಚಿಸುತ್ತಿದ್ದೆ. ನನಗೆ ಅದರಲ್ಲಿ ಅತ್ಯಾನಂದವನ್ನು ಉಂಟುಮಾಡಿದ್ದು ಯಾವುದೆಂದರೆ ನಾವು ಯಾವುದನ್ನು ಅಸಂಬದ್ಧ ಎನ್ನುವೆವೊ ಅದು, ಅಲ್ಲಿ ಯಾವ ಸಂಬಂಧವೂ ಇಲ್ಲ. ಒಂದು ಭಾವನೆ ಬರುತ್ತದೆ. ಅದು ಯಾವ ಕಾರಣವೂ ಇಲ್ಲದೆ ಮತ್ತಾವುದೊ ಒಂದಕ್ಕೆ ನೆಗೆಯುತ್ತದೆ. ನೀವು ಮಕ್ಕಳಾಗಿದ್ದಾಗ ಅಲ್ಲಿ ಯಾವುದೊ ಒಂದು ಅದ್ಭುತವಾದ ನಿಯಮಾವಳಿ ಇದೆ ಎಂದು ಭಾವಿಸಿದ್ದಿರಿ. ಗ್ರಂಥಕರ್ತೃ ತಾನು ಮಗುವಾಗಿದ್ದಾಗ ಹೇಗೆ ಭಾವಿಸಿದ್ದನೊ ಆ ಭಾವನೆಗಳನ್ನೆಲ್ಲಾ ಕೂಡಿಸಿ ಮಕ್ಕಳಿಗೆ ಒಂದು ಪುಸ್ತಕ ಬರೆದನು. ಇತರರು ತಮ್ಮ ಭಾವನೆಯನ್ನು ಮಕ್ಕಳು ಸ್ವೀಕರಿಸಬೇಕೆಂದು ಬರೆಯುವ ಪುಸ್ತಕಗಳೆಲ್ಲ ಕೆಲಸಕ್ಕೆ</p>
		<p>ಬಾರದವು. ನಾವು ದೊಡ್ಡವರಾದ ಮಕ್ಕಳು ಅಷ್ಟೆ. ಪ್ರಪಂಚ ಯಾವಾಗಲೂ ಒಂದೇ ಸಮನಾಗಿಯೇ ಇರುತ್ತದೆ, ಅಲ್ಲಿ ಯಾವ ಕಾರ್ಯಕಾರಣ ಸಂಬಂಧವೂ ಇಲ್ಲ. ಎಲ್ಲಾ ಆಲಿಸಳ ವಿಚಿತ್ರ ಲೋಕದಲ್ಲಿದ್ದಂತೆ, ಒಂದೇ ರೀತಿಯಲ್ಲಿ ಘಟನೆಗಳು ಕೆಲವು ವೇಳೆ ಸಂಭವಿಸಿದರೆ, ಅಲ್ಲೊಂದು ಕಾರ್ಯಕಾರಣ ಸಂಬಂಧವಿದೆ ಎಂದು ಭಾವಿಸಿ, ಮುಂದೆಯೂ ಇದು ಆಗುವುದು ಎನ್ನುವೆವು. ಈ ಕನಸು ಹೋಗಿ ಮತ್ತೊಂದು ಬಂದರೆ, ಅದೂ ಹಿಂದಿನಂತೆಯೇ ನಿಯಮಬದ್ಧವೆನ್ನುವೆವು. ನಾವು ಕನಸು ಕಾಣುವಾಗ ಅಲ್ಲಿರುವುದಕ್ಕೆ ಒಂದು ಸಂಬಂಧ ಇದೆ ಎಂದು ಊಹಿಸುವೆವು. ನಾವು ಕನಸು ಕಾಣುವಾಗ ಅವೆಲ್ಲ ಅಸಂಗತ ಎಂಬ ಭಾವನೆ ಹೊಳೆಯುವುದೇ ಇಲ್ಲ. ನಾವು ಜಾಗೃತಾವಸ್ಥೆಗೆ ಬಂದ ಮೇಲೆ ಮಾತ್ರ ಅದರಲ್ಲಿ ಒಂದು ಸಂಬಂಧವಿಲ್ಲ ಎಂದು ಗೊತ್ತಾಗುವುದು. ನಾವು ಪ್ರಪಂಚವೆಂಬ ಕನಸಿನಿಂದ ಜಾಗೃತರಾಗಿ ಸತ್ಯದೊಂದಿಗೆ ಹೋಲಿಸಿ ನೋಡಿದಾಗ ಕನಸೆಲ್ಲ ಅರ್ಥವಿಲ್ಲದ್ದು, ಅಸಮಂಜಸವಾದುದು, ಮತ್ತು ಕನಸಿನ ವಸ್ತುಗಳೆಲ್ಲ ನಮ್ಮ ಮುಂದೆ ಸಂಚರಿಸುತ್ತಿದ್ದ ಅಸಂಬದ್ದ ವಸ್ತುಗಳೆಂದು ಗೊತ್ತಾಗುವುದು. ಅವು ಎಲ್ಲಿಂದ ಹೇಗೆ ಬಂದವು ಎಂಬುದೇನೂ ನಮಗೆ ಗೊತ್ತಾಗುವುದಿಲ್ಲ. ಆದರೆ ಅವೆಲ್ಲ ಒಂದು ದಿನ ಕೊನೆಗಾಣುವುವು ಎಂದು ಗೊತ್ತಿದೆ. ಇದೇ ಮಾಯೆ. ಅವೆಲ್ಲ ಓಡುತ್ತಿರುವ ಮೇಘಮಾಲೆಯ ಮಂದೆಯಂತೆ; ಅದರಂತೆಯೇ ಬದಲಾಗುತ್ತಿದೆ ಜಗತ್ತು. ಸ್ಥಿರವಾಗಿರುವವನು ಸೂರೆ ಮಾತ್ರ. ಅದೇ ನೀವು, ನೀವು ಹೊರಗಿನಿಂದ ಅಚಲವಾಗಿರುವುದನ್ನು ನೋಡಿದಾಗ ಅದನ್ನು ದೇವರು ಎನ್ನುವಿರಿ. ಒಳಗಿನಿಂದ ನೋಡಿದಾಗ ಅದೇ ನೀವಾಗಿರುವಿರಿ. ಅದೆಲ್ಲ ಒಂದೇ, ನಿಮಗಿಂತ ಬೇರೆ ದೇವರಿಲ್ಲ. ನಿಜವಾಗಿ ನಿಮಗಿಂತ ಮೇಲಾದ ದೇವರಿಲ್ಲ. ಇತರ ದೇವತೆಗಳೆಲ್ಲ ನಿಮ್ಮ ಪಾಲಿಗೆ ಅಲ್ಪ. ಸ್ವರ್ಗದಲ್ಲಿರುವ ತಂದೆ ಮುಂತಾದ ದೇವರ ಭಾವನೆಗಳೆಲ್ಲ ನಿಮ್ಮ ಪ್ರತಿಬಿಂಬಗಳಷ್ಟೆ. ನಿಮ್ಮ ವಿಗ್ರಹವೇ ದೇವರು. “ದೇವರು ತನ್ನಂತೆ ಮಾನವನನ್ನು ಸೃಷ್ಟಿಸಿದ'' ಎನ್ನುವುದು ತಪ್ಪು. ಮಾನವ ತನ್ನಂತೆ ದೇವರನ್ನು ಸೃಷ್ಟಿಸಿದ. ಇದು ಸರಿ. ಪ್ರಪಂಚದಲ್ಲಿ ನಮ್ಮಂತೆಯೆ ನಾವು ದೇವರನ್ನು ಸೃಷ್ಟಿಸುತ್ತಿರುವೆವು. ನಾವು ದೇವರನ್ನು ಸೃಷ್ಟಿಸಿ ಅವನ ಪಾದಕ್ಕೆ ಬಿದ್ದು ನಮಸ್ಕರಿಸುವೆವು. ಈ ಕನಸು ಬಿದ್ದಾಗ ನಾವು ಅದನ್ನು ಪ್ರೀತಿಸುವೆವು !</p>
		<p>ನಾವು ತಿಳಿದುಕೊಳ್ಳಬೇಕಾದ ಮುಖ್ಯ ವಿಷಯ ಇದು: ಈ ಉಪನ್ಯಾಸದ ಸಾರಾಂಶವೆ, ಸಾರವೆ, ಇರುವುದು ಒಂದೇ ವಸ್ತು-ಎಂಬುದು. ನಾವು ಅದನ್ನು ಬೇರೆ ಬೇರೆ ದೃಷ್ಟಿಗಳಿಂದ ನೋಡಿದಾಗ ಅದು ಸ್ವರ್ಗ ಸೃದ್ಧಿ ನರಕಗಳಂತೆಯೋ; ದೇವತೆ ದೆವ್ವ ರಾಕ್ಷಸ ಮನುಷ್ಯರಂತೆಯೋ; ಅಥವಾ ಇವುಗಳೆಲ್ಲವನ್ನೂ ಒಳಗೊಂಡಿರುವಂತೆ ಕಾಣುತ್ತದೆ. “ಯಾರು ಅನಿತ್ಯದಲ್ಲಿ ನಿತ್ಯವನ್ನು ನೋಡುತ್ತಾರೆಯೋ, ಅಚೇತನದಲ್ಲಿ ಚೇತನವನ್ನು ನೋಡುತ್ತಾರೆಯೋ, ಅವಿಕಾರಿಯಾದ ಅವನನ್ನು ಕಾಣುವರೋ, ಅವರಿಗೆ ಮಾತ್ರ ಶಾಶ್ವತ ಶಾಂತಿ; ಇತರರಿಗೆ ಅಲ್ಲ.” ಈ ಏಕವಾದ ಅಸ್ತಿತ್ವವನ್ನು ನಾವೀಗ ಸಾಕ್ಷಾತ್ಕಾರ ಮಾಡಿಕೊಳ್ಳಬೇಕಾಗಿದೆ. ಅದನ್ನು ಹೇಗೆ ಸಾಕ್ಷಾತ್ಕಾರ ಮಾಡಿಕೊಳ್ಳಬೇಕು ಎಂಬುದೇ ಅನಂತರದ ಪ್ರಶ್ನೆ.</p>
		<p>ಈ ಕನಸನ್ನು ನಾವು ಒಡೆಯುವುದು ಹೇಗೆ? ನಾವು ಕೆಲಸಕ್ಕೆ ಬಾರದ ಸ್ತ್ರೀ ಪುರುಷರು ಎಂಬ ಕನಸಿನಿಂದ ಜಾಗೃತರಾಗುವುದು ಹೇಗೆ ? ವಿಶ್ವವ್ಯಾಪಿಯಾದ ಆತ್ಮವಾಗಿರುವ ನಾವು ಕೆಲಸಕ್ಕೆ ಬಾರದ ಅಲ್ಪರಾಗಿರುವ ಸ್ತ್ರೀಪುರುಷರಾಗಿರುವೆವು. ಒಬ್ಬನ ಒಳ್ಳೆಯ ಅಥವಾ ಕೆಟ್ಟ ಮಾತನ್ನು ಆಶ್ರಯಿಸುತ್ತ ಅಂಜಿಕೊಂಡಿರುವೆವು. ಎಂತಹ ಭಯಂಕರವಾದ ಅನ್ಯಾಶ್ರಯ ಇದು ! ಎಂತಹ ಘೋರವಾದ ಗುಲಾಮಗಿರಿ ಇದು ! ಸುಖದುಃಖಗಳಿಗೆ ಅತೀತನು ನಾನು, ನನ್ನ ಒಂದು ಛಾಯೆಯೇ ಈ ಬ್ರಹ್ಮಾಂಡ, ನನ್ನ ಅಸ್ತಿತ್ವದ ಕೆಲವು ಬಿಂದುಗಳು ಈ ಸೂರ ಚಂದ್ರ ತಾರೆಗಳು. ಇಂತಹವನಾದ ನಾನು ಗುಲಾಮಗಿರಿಯ ಭಯಾನಕ ಸ್ಥಿತಿಗೆ ಇಳಿದಿರುವೆನು. ನೀವು ನನ್ನನ್ನು ಜಿಗುಟಿದರೆ ಸಾಕು, ನನಗೆ ನೋವಾಗುವುದು. ಯಾರಾದರೂ ಸ್ವಲ್ಪ ಒಳ್ಳೆಯ ಮಾತನ್ನಾಡಿದರೆ ನಾನು ಸಂತೋಷಪಡುವೆನು. ನನ್ನ ಅವಸ್ಥೆಯನ್ನು ನೋಡಿ; ದೇಹದ ದಾಸ, ಮನಸ್ಸಿನ ದಾಸ, ಪ್ರಪಂಚದ ದಾಸ, ಒಳ್ಳೆಯ ಮತ್ತು ಕೆಟ್ಟ ಮನಸ್ಸಿನ ದಾಸ, ಕಾಮಕ್ಕೆ ದಾಸ, ಸುಖಕ್ಕೆ ದಾಸ, ಜೀವನಕ್ಕೆ ದಾಸ, ಮರಣಕ್ಕೆ ದಾಸ, ಎಲ್ಲಕ್ಕೂ ದಾಸನಾಗಿರುವೆನು. ಈ ಗುಲಾಮಗಿರಿಯಿಂದ ಪಾರಾಗಬೇಕಾಗಿದೆ. ಇದು ಹೇಗೆ? ''ಮೊದಲು ಈ ಆತ್ಮನ ವಿಚಾರವನ್ನು ಕೇಳಬೇಕಾಗಿದೆ. ಅನಂತರ ಮನನ ಮಾಡಬೇಕಾಗಿದೆ. ಅನಂತರ ಧ್ಯಾನ ಮಾಡಬೇಕಾಗಿದೆ.'' ಅದೈತಜ್ಞಾನಿಯ ಮಾರ್ಗ ಇದು. ಸತ್ಯವನ್ನು ಮೊದಲು ಕೇಳಬೇಕು, ಅನಂತರ ಅದನ್ನು ಕುರಿತು ಯೋಚಿಸಬೇಕು, ಅದನ್ನು ಪುನಃ ಒತ್ತೊತ್ತಿ ಹೇಳಬೇಕಾಗಿದೆ. ನಾನೇ ಬ್ರಹ್ಮ ಎಂದು ಅನುಗಾಲವೂ ಯೋಚಿಸಿ, ಇತರ ಯೋಚನೆಗಳನ್ನೆಲ್ಲ ದೌರ್ಬಲ್ಯವೆಂದು ಆಚೆಗೆ ಕಿತ್ತೊಗೆಯಬೇಕು. ನೀವು ಸ್ತ್ರೀಪುರುಷರೆಂದು ಹೇಳುವ ಭಾವನೆಗಳನ್ನೆಲ್ಲವನ್ನು ಕಿತ್ತೊಗೆಯಿರಿ. ದೇಹ ಹೋಗಲಿ, ಮನಸ್ಸು ಹೋಗಲಿ, ದೇವರು ಹೋಗಲಿ, ದೆವ್ವಗಳು ಹೋಗಲಿ. ಆ ಏಕ ವಿನಃ ಉಳಿದವೆಲ್ಲ ಹೋಗಲಿ, ಒಬ್ಬ ಎಲ್ಲಿ ಮತ್ತೊಂದನ್ನು ಕೇಳುವನೊ, ಮತ್ತೊಂದನ್ನು ನೋಡುವನೋ ಅದು ಅಲ್ಪ. ಎಲ್ಲಿ ಒಬ್ಬ ಮತ್ತೊಂದನ್ನು ಕೇಳುವುದಿಲ್ಲವೊ, ಮತ್ತೊಂದನ್ನು ನೋಡಿವುದಿಲ್ಲವೋ ಅದು ಭೂಮ.” ಅದೇ ಪರಾ. ಅಲ್ಲಿ ಜ್ಞಾತೃಜೇಯಗಳೆರಡೂ ಒಂದಾಗುವುವು. ನಾನೇ ಕೇಳುವವನೂ ಮಾತನಾಡುವವನೂ ಆದಾಗ, ನಾನೇ ಗುರು ಮತ್ತು ಶಿಷ್ಯನಾದಾಗ, ನಾನೇ ಸೃಷ್ಟಿಕರ್ತ ಮತ್ತು ಸೃಷ್ಟಿ ಎರಡೂ ಆದಾಗ ಮಾತ್ರ ಅಂಜಿಕೆ ಮಾಯವಾಗುವುದು. ನಮ್ಮನ್ನು ಅಂಜಿಸುವುದಕ್ಕೆ ಬೇರೆ ಯಾವುದೂ ಇಲ್ಲ. ನಾನಲ್ಲದೆ ಬೇರೆ ಇಲ್ಲ. ಯಾವುದು ನನ್ನನ್ನು ಅಂಜಿಸಬಲ್ಲದು? ಇದನ್ನು ದಿನ ದಿನವೂ ಕೇಳುತ್ತಿರಬೇಕು. ಉಳಿದೆಲ್ಲ ಭಾವನೆಗಳಿಂದ ಪಾರಾಗಿ, ಎಲ್ಲವನ್ನೂ ಕಿತ್ತೊಗೆದು ಈ ಭಾವನೆ ಹೃದಯಕ್ಕೆ ನೇರವಾಗಿ ತೂರಿಹೋಗು ವವರೆಗೆ ಕೇಳಬೇಕು. ಸೋsಹಂ ಸೋsಹಂ ಎಂಬ ಭಾವನೆಯಿಂದ ನಮ್ಮ ದೇಹದ ಪ್ರತಿಯೊಂದು ನರ, ಪ್ರತಿಯೊಂದು ಮಾಂಸಖಂಡವೂ ಮತ್ತು ಪ್ರತಿಯೊಂದು ಬಿಂದು ರಕ್ತವೂ ಅನುರಣಿತವಾಗುವ ತನಕ ಅದನ್ನು ಕುರಿತು ಚಿಂತಿಸುತ್ತಿರಬೇಕು. ಮೃತ್ಯುದ್ವಾರದಲ್ಲಿರುವಾಗಲೂ ಸೋsಹಂ ಎನ್ನಿ, ಭರತಖಂಡದಲ್ಲಿ ಒಬ್ಬ ಸಂನ್ಯಾಸಿ ಇದ್ದ. ಅವನು ಯಾವಾಗಲೂ 'ಶಿವೋಹಂ' ಎಂದು ಉಚ್ಚರಿಸುತಿದನು. ಒಂದು ದಿನ ವ್ಯಾಘ್ರ ಬಂದು ಅವನನ್ನು ಎಳೆದುಕೊಂಡು ಹೋಗಿ ಕೊಂದಿತು. ಆದರೆ ಅವನು</p>
		<p>ಬದುಕಿರುವ ಪರಿಯಂತ ಶಿವೋಹಂ ಎಂದು ಉಚ್ಚರಿಸುತ್ತಿದ್ದನು. ಮೃತ್ಯುದ್ವಾರದಲ್ಲಿ, ಮಹಾ ಅಪಾಯದಲ್ಲಿ, ಸಮರಾಂಗಣದ ಗಡಿಬಿಡಿಯಲ್ಲಿ, ಸಮುದ್ರದ ಆಳದಲ್ಲಿ, ಪರ್ವತದ ತುದಿಯಲ್ಲಿ, ಘೋರಾರಣ್ಯದಲ್ಲಿ ಇರುವಾಗ ನಾನೇ ಅವನು, ನಾನೇ ಅವನು' ಎಂದು ಹೇಳಿ, ಹಗಲು ರಾತ್ರಿ ನಾನೇ ಅವನು, ನಾನೇ ಅವನು ಎಂದು ಹೇಳಿ. ಇದೇ ಪರಮಶಕ್ತಿ, ಇದೇ ಧರ್ಮ. 'ಬಲಹೀನರಿಗೆ ಆತ್ಮ ಲಭಿಸದು.” “ದೇವರೇ, ನಾನು ಪಾಪಿ'' ಎಂದು ಎಂದಿಗೂ ಹೇಳಬೇಡಿ. ಯಾರು ನಿಮಗೆ ಸಹಾಯಮಾಡಬಲ್ಲರು? ನೀವೇ ವಿಶ್ವಕ್ಕೆ ಸಹಾಯಮಾಡುವವರು, ಈ ಪ್ರಪಂಚದಲ್ಲಿ ಯಾವುದು ನಿಮಗೆ ಸಹಾಯ ಮಾಡಬಲ್ಲದು? ನಿಮಗೆ ಸಹಾಯಮಾಡಬಲ್ಲ ದೇವನಾರು, ದಾನವನಾರು, ಮಾನವನಾರು? ಯಾರು ನಿಮ್ಮನ್ನು ಬಲಾತ್ಕರಿಸಬಲ್ಲರು? ನೀವೇ ವಿಶ್ವೇಶ್ವರ, ನೀವು ಸಹಾಯವನ್ನು ಹುಡುಕುವುದು ಎಲ್ಲಿ? ಎಂದಿಗೂ ಸಹಾಯ ನಿಮ್ಮಿಂದ ಅಲ್ಲದೆ ಬೇರೆ ಎಲ್ಲಿಂದಲೂ ಬರಲಿಲ್ಲ. ನೀವು ಅಜ್ಞಾನದಲ್ಲಿರುವಾಗ ಮಾಡಿದ ಪ್ರತಿಯೊಂದು ಪ್ರಾರ್ಥನೆಯೂ ಈಡೇರಿತು ಎಂದು ಭಾವಿಸಿದಾಗ, ಅದನ್ನು ಯಾರೋ ಹೊರಗಿರುವ ದೇವರು ಈಡೇರಿಸಿದನು ಎಂದು ಭಾವಿಸದಿರಿ. ಆದರೆ ನೀವೇ ಅರಿವಿಲ್ಲದೆ ಆ ಪ್ರಾರ್ಥನೆ ಈಡೇರುವಂತೆ ಮಾಡಿದಿರಿ, ಸಹಾಯ ನಿಮ್ಮಿಂದಲೇ ಬಂದಿತು. ಯಾರೋ ಹೊರಗಿನವರು ನಿಮಗೆ ಸಹಾಯ ಕಳುಹಿಸಿದರೆಂದು ನೀವು ಭ್ರಾಂತರಾಗಿದ್ದೀರಿ. ನಿಮ್ಮಿಂದ ಹೊರಗೆ ಯಾವ ಸಹಾಯವೂ ಇಲ, ನೀವೇ ವಿಶ್ವದ ಸೃಷ್ಟಿಕರ್ತರು, ರೇಷೆ ಯ ಹುಳುವಿನಂತೆ ನೀವೇ ಸುತ್ತಲೂ ಗೂಡನ್ನು ಕಟ್ಟಿಕೊಂಡಿರುವಿರಿ. ಯಾರು ನಿಮ್ಮನ್ನು ರಕ್ಷಿಸುತ್ತಾರೆ? ನಿಮ್ಮ ಸುತ್ತಲೂ ಇರುವ ಗೂಡನ್ನು ಒಡೆದು ಸುಂದರವಾದ ಚಿಟ್ಟೆಯಂತೆ, ಮುಕ್ತಜೀವಿಯಂತೆ ಹೊರಗೆ ಬನ್ನಿ. ಆಗ ಮಾತ್ರ ನೀವು ಸತ್ಯವನ್ನು ನೋಡುತ್ತೀರಿ. ಸದಾ ''ನಾನೇ ಅವನು” ಎಂದು ಸ್ಮರಿಸಿಕೊಳ್ಳಿ. ಈ ಪದಗಳು ಮನಸ್ಸಿನ ಕಲ್ಮಷವನ್ನು ದಹಿಸುವುವು. ಆಗಲೇ ನಿಮ್ಮಲ್ಲಿರುವ ಅದ್ಭುತ ಶಕ್ತಿಯನ್ನು ಅವು ಜಾಗೃತಗೊಳಿಸುವುವು. ನಾವು ಅನವರತ ಸತ್ಯವನ್ನು ಕೇಳಿ ಇದನ್ನು ವ್ಯಕ್ತಗೊಳಿಸಬೇಕು. ಬೇರೆ ದಾರಿಯೇ ಇಲ್ಲ. ದುರ್ಬಲವಾದ ಭಾವನೆಗಳಿರುವ ಕಡೆ ನೀವು ಸುಳಿಯಬೇಡಿ. ನೀವು ಜ್ಞಾನಿಯಾಗಬೇಕಾದರೆ ಎಲ್ಲಾ ದುರ್ಬಲತೆಯನ್ನು ಧಿಕ್ಕರಿಸಿ.</p>
		<p>ನೀವು ಅಭ್ಯಾಸಮಾಡುವುದಕ್ಕೆ ಮುಂಚೆ ಮನಸ್ಸಿನಲ್ಲಿರುವ ಸಂಶಯಗಳನ್ನೆಲ್ಲಾ ದೂರಮಾಡಿ. ವಾದಮಾಡಿ, ತರ್ಕಿಸಿ, ಆಲೋಚನೆಮಾಡಿ. ಇದೊಂದೇ ಸತ್ಯ, ಉಳಿದುದೆಲ್ಲ ಮಿಥ್ಯ ಎಂಬ ಭಾವನೆಯಲ್ಲಿ ಪ್ರತಿಷ್ಠಿತರಾದ ಮೇಲೆ ಇನ್ನು ವಾದ ಮಾಡಬೇಡಿ; ಶಾಂತರಾಗಿ, ವಾದ ಮಾಡುವುದನ್ನು ಕೇಳಬೇಡಿ, ವಾದಮಾಡಲು ಹೋಗಬೇಡಿ. ಇನ್ನು ಮೇಲೆ ವಾದದಿಂದ ಏನು ಪ್ರಯೋಜನ? ನಿಮಗೆ ತೃಪ್ತಿಯಾಗಿದೆ. ನೀವು ಇನ್ನು ಏನು ಮಾಡಬೇಕೆಂದು ನಿರ್ಧರಿಸಿರುವಿರಿ? ಇನ್ನು ಉಳಿದಿರುವುದೇನು? ಈಗ ಸತ್ಯವನ್ನು ಸಾಕ್ಷಾತ್ಕಾರಮಾಡಿಕೊಳ್ಳಬೇಕಾಗಿದೆ. ಆದಕಾರಣ ಪ್ರಶಸ್ತವಾದ ಕಾಲವನ್ನು ಏತಕ್ಕೆ ವಾದದಲ್ಲಿ ಕಳೆಯುತ್ತೀರಿ? ಈಗ ಸತ್ಯವನ್ನು ಕುರಿತು ಧ್ಯಾನಿಸಬೇಕಾಗಿದೆ. ನಿಮಗೆ ಸಹಾಯಮಾಡುವ ಬಲವರ್ಧಕ ಭಾವನೆಗಳನ್ನು</p>
		<p>ಸ್ವೀಕರಿಸಬೇಕು, ದುರ್ಬಲಗೊಳಿಸುವ ಭಾವನೆಗಳನ್ನೆಲ್ಲ ತಿರಸ್ಕರಿಸಬೇಕು. ಭಕ್ತನು ದೇವರ ವಿಗ್ರಹ ಮುಂತಾದುವುಗಳ ಮೇಲೆಲ್ಲ ಧ್ಯಾನಿಸುತ್ತಾನೆ. ಇದೇ ಸ್ವಾಭಾವಿಕವಾದ ಮಾರ್ಗ. ಆದರೆ ಬಹಳ ನಿಧಾನವಾದುದು. ರಾಜಯೋಗಿ ತನ್ನ ದೇಹದಲ್ಲಿರುವ ಹಲವು ಚಕ್ರಗಳ ಮೇಲೆ ಧ್ಯಾನಿಸಿ ಶಕ್ತಿಯನ್ನು ಮನಸ್ಸಿನ ಮೂಲಕ ಪ್ರಯೋಗಿಸುತ್ತಾನೆ. ಜ್ಞಾನಿ ದೇಹವೂ ಇಲ್ಲ, ಮನಸೂ ಇಲ್ಲ ಎನ್ನುತ್ತಾನೆ. ದೇಹದ ಮತ್ತು ಮನಸ್ಸಿನ ಭಾವನೆಗಳು ತೊಲಗಬೇಕು, ಅವನ್ನು ಹೊಡೆದಟ್ಟಬೇಕು. ಆದಕಾರಣ ಅವನ್ನು ಕುರಿತು ಚಿಂತಿಸುವುದು ನಿಷ್ಟಯೋಜಕ. ಒಂದು ರೋಗವನ್ನು ಗುಣಮಾಡಲು ಮತ್ತೊಂದು ರೋಗವನ್ನು ತಂದಂತೆ ಇದು. ಜ್ಞಾನಿಯ ಧಾನ ಬಹಳ ಕಷ್ಟ. ಏಕೆಂದರೆ ಅದು ಅಭಾವ ಸೂಚಕವಾದುದು. ಅವನು ಎಲ್ಲವನ್ನೂ ಅಲ್ಲಗಳೆಯುತ್ತಾನೆ. ಕೊನೆಗೆ ಯಾವುದು ಉಳಿಯುವುದೋ ಅದೇ ಆತ್ಮ. ಇದೇ : ಶ್ರೇಷ್ಠ ವಿಶ್ಲೇಷಣಾತ್ಮಕ ಮಾರ್ಗ. ಜ್ಞಾನಿಯಾದವನು ಕೇವಲ ವಿಶ್ಲೇಷಣಾ ಶಕ್ತಿಯಿಂದಲೇ ಜಗತ್ತನ್ನು ಆತ್ಮನಿಂದ ಕಿತ್ತೊಗೆಯಲು ಯತ್ನಿಸುವನು. ನಾನು ಜ್ಞಾನಿ ಎಂದು ಹೇಳಿಕೊಳ್ಳುವುದು ಸುಲಭ. ಆದರೆ ಹಾಗೆ ಆಗಬೇಕಾದರೆ ಬಹಳ ಕಷ್ಟ. 'ದಾರಿ ಬಹುದೂರವಿದೆ. ಹಿರಿದ ಕತ್ತಿಯ ಅಲಗಿನ ಮೇಲೆ ನಡೆದಂತೆ ಇದು. ಆದರೂ ನಿರಾಶನಾಗಬೇಡ, ಜಾಗೃತನಾಗು, ಏಳು, ಗುರಿ ಸೇರುವವರೆಗೆ ನಿಲ್ಲಬೇಡ' ಎನ್ನುವುದು ವೇದ.</p>
		<p>ಹಾಗಾದರೆ ಜ್ಞಾನಿಯ ಧ್ಯಾನವೆಂತಹುದು? ಅವನು ದೇಹದ ಮತ್ತು ಮನಸ್ಸಿನ ಭಾವನೆಗಳಿಗೆ ಅತೀತನಾಗಲು ಯತ್ನಿಸುವನು. ತಾನೊಂದು ದೇಹ ಎಂಬುದನ್ನು ಆಮೂಲಾಗ್ರವಾಗಿ ಕಿತ್ತೊಗೆಯಲು ಯತ್ನಿಸುವನು. ನಾನು ಒಬ್ಬ ಸ್ವಾಮಿ' ಎಂದು ಕೇಳಿದೊಡನೆಯೆ ದೇಹದ ಭಾವನೆ ಬರುವುದು. ಆಗ ನಾನು ಏನು ಮಾಡಬೇಕು? ಆಗ ನಾನು ಮನಸ್ಸಿಗೆ ಒಂದು ಬಲವಾದ ಪೆಟ್ಟನ್ನು ಕೊಡಬೇಕು? “ಇಲ್ಲ, ನಾನು ದೇಹವಲ್ಲ, ಆತ್ಮ'' ಎನ್ನಬೇಕು. ಯಾವ ರೋಗ ಬಂದರೆ ನನಗೇನು? ಮೃತ್ಯು ಅತಿ ಭಯಂಕರವಾದ ಆಕಾರವನ್ನು ಧರಿಸಿ ಬಂದರೇನು? ನಾನು ದೇಹವಲ್ಲ, ದೇಹವನ್ನು ಏತಕ್ಕೆ ಚೆನ್ನಾಗಿ ಇಡಬೇಕು ? ಈ ಮಿಥ್ಯಾ ಪ್ರಪಂಚವನ್ನು ಮತ್ತೊಮ್ಮೆ ಅನುಭವಿಸುವುದಕ್ಕೇನು? ಈ ಗುಲಾಮಗಿರಿಯನ್ನು</p>
		<p>ಮುಂದುವರಿಸುವುದಕ್ಕೇನು ? ಇದು ಹೋಗಲಿ. ನಾನು ದೇಹವಲ್ಲ. ಜ್ಞಾನಿಯ ಮಾರ್ಗ ಇದು. “ಈ ಭವಸಾಗರವನ್ನು ದಾಟುವುದಕ್ಕೆ ದೇವರು ನನಗೊಂದು ದೇಹವನ್ನು ಕೊಟ್ಟಿರುವನು. ಗುರಿ ಸೇರುವವರೆಗೆ ಇದನ್ನು ನೋಡಿಕೊಳ್ಳಬೇಕು' ಎನ್ನುವನು ಭಕ್ತ, “ನಾನು ದೇಹವನ್ನು ಚೆನ್ನಾಗಿ ನೋಡಿಕೊಳ್ಳಬೇಕು, ಏಕೆಂದರೆ, ನಾನು ಎಡೆಬಿಡದೆ ಸಾಧನೆಮಾಡಿ ಮುಕ್ತಿಯನ್ನು ಗಳಿಸ ಬೇಕಾಗಿದೆ' ಎನ್ನುವನು ಯೋಗಿ, ಆದರೆ ಜ್ಞಾನಿ ತಾಳಲಾರ; ಈ ಕ್ಷಣ ಅವನು ಗುರಿಯನ್ನು ಸೇರಬೇಕೆಂದು ಇಚ್ಛಿಸುವನು. “ನಾನು ನಿತ್ಯಮುಕ್ತ, ಎಂದೂ ಬದ್ದನಲ್ಲ, ಎಂದೆಂದಿಗೂ ನಾನೇ ವಿಶ್ವೇಶ್ವರ. ಯಾರು ನನ್ನನ್ನು ಪೂರ್ಣನನ್ನಾಗಿ ಮಾಡಬಲ್ಲರು? ನಾನಾಗಲೇ ಪೂರ್ಣಾತ್ಮ' ಎನ್ನುವನು ಜ್ಞಾನಿ. ಮನುಷ್ಯ ಪೂರ್ಣಾನಾಗಿದ್ದರೆ ಇತರರಲ್ಲಿ ಪೂರ್ಣತೆಯನ್ನು ಕಾಣುತ್ತಾನೆ. ಅವನು ಇತರರಲ್ಲಿ ಅಪೂರ್ಣತೆಯನ್ನು ನೋಡಿದರೆ ಅದು ಕೇವಲ ತಾನೆ ಆರೋಪಮಾಡಿರುವುದು. ತನ್ನಲ್ಲಿ</p>
		<p>ಅಪೂರ್ಣತೆ ಇಲ್ಲದಿದ್ದರೆ ಇತರರಲ್ಲಿ ಅದನ್ನು ಹೇಗೆ ನೋಡಬಲ್ಲ? ಆದಕಾರಣ ಜ್ಞಾನಿ ಪೂರ್ಣ. ಅವನು ಅಪೂರ್ಣತೆಯನ್ನು ಲೆಕ್ಕಿಸುವುದೇ ಇಲ್ಲ. ಅವನಿಗೆ ಯಾವುದೂ ಇಲ್ಲವೇ ಇಲ್ಲ. ಅವನು ಮುಕ್ತನಾದೊಡನೆ ಒಳ್ಳೆಯದನ್ನು ಮತ್ತು ಕೆಟ್ಟದನ್ನು ನೋಡುವುದೇ ಇಲ್ಲ. ಯಾರು ಒಳ್ಳೆಯದನ್ನು ಕೆಟ್ಟದನ್ನು ನೋಡುವರು ? ಯಾರಲ್ಲಿ ಅವು ಇವೆಯೋ ಅವನು ಅವನ್ನು ಹೊರಗೆ ನೋಡುವನು. ದೇಹವನ್ನು ಯಾರು ನೋಡುವರು? ಯಾರು ತಾವು ದೇಹವೆಂದು ಭಾವಿಸುವರೋ ಅವರು ನಿಮ್ಮ ದೇಹವೆಂಬ ಭ್ರಾಂತಿ ಹೋದೊಡನೆ ಪ್ರಪಂಚವೇ ನಿಮಗೆ ಕಾಣುವುದಿಲ್ಲ. ಅದು ಎಂದೆಂದಿಗೂ ಮಾಯವಾಗುವುದು. ಜ್ಞಾನಿಯಾದವನು ಯುಕ್ತಿಯ ದೃಢನಿಶ್ಚಯದಿಂದ ದೇಹಭಾವನೆಯ ದಾಸ್ಯದಿಂದ ಪಾರಾಗಲು ಯತ್ನಿಸುವನು. ಇದೇ ''ನೇತಿ, ನೇತಿ'' ಇದಲ್ಲ, ಇದಲ್ಲ'' ಎಂಬ ನಿಷೇಧಾತ್ಮಕವಾದ ಮಾರ್ಗ.</p>
	</section>
	<section class="level1 unnumbered" epub:type="chapter" role="doc-chapter" id="id-032">
		<h1 class="level1-title" epub:type="title">ವೇದಾಂತ ತತ್ತ್ವ <sup><a epub:type="noteref" href="999-aside.xhtml#id-001-63">*</a></sup></h1>
		<p>ಯಾವುದನ್ನು ಈಗ ಸಾಧಾರಣವಾಗಿ ವೇದಾಂತ ತತ್ತ್ವ ಎನ್ನುವರೋ ಅದರಲ್ಲಿ ಈಗ ಭರತಖಂಡದಲ್ಲಿರುವ ಎಲ್ಲಾ ಪಂಥಗಳೂ ಸೇರಿವೆ. ಆದಕಾರಣ ಅದನ್ನು ಹಲವು ರೀತಿಗಳಲ್ಲಿ ವಿವರಿಸುವರು. ನನ್ನ ದೃಷ್ಟಿಗೆ ಈ ವಿವರಣೆ ಪ್ರಗತಿಪರವಾಗಿ ಕಾಣುವುದು. ಇವೆಲ್ಲ ದೈತದಲ್ಲಿ ಪ್ರಾರಂಭವಾಗಿ ಅದೈತದಲ್ಲಿ ಪರ್ಯವಸಾನವಾಗುವುವು. ವೇದಾಂತ ಎಂದರೆ ವೇದಗಳ ಕೊನೆ ಎಂದು ಅರ್ಥ. ವೇದಗಳೇ ಹಿಂದೂಗಳ ಶಾಸ್ತ್ರ. ಕೆಲವು ವೇಳೆ ಪಾಶ್ಚಾತ್ಯದೇಶದಲ್ಲಿ ವೇದವೆಂದರೆ ಮಂತ್ರ ಮತ್ತು ಯಜ್ಞ ಎಂದು ಮಾತ್ರ ಭಾವಿಸುವರು. ಆದರೆ ಈಗ ಅವುಗಳು ಮುಕ್ಕಾಲುಪಾಲು ಉಪಯೋಗದಲ್ಲೇ ಇಲ್ಲ. ಈಗ ಭರತಖಂಡದಲ್ಲಿ ವೇದ ಎಂದರೆ ವೇದಾಂತ ಎಂದು ರೂಢಿಯಾಗಿ ಹೋಗಿದೆ. ನಮ್ಮ ಭಾಷ್ಯಕಾರರೆಲ್ಲ ಶಾಸ್ತ್ರದಿಂದ ಏನನ್ನಾದರೂ ಉದಾಹರಿಸಬೇಕಾದರೆ ಯಾವಾಗಲೂ ವೇದಾಂತದಿಂದ ಮಾತ್ರ ಹೇಳುವರು. ಇದಕ್ಕೆ ಇನ್ನೊಂದು ಪರಿಭಾಷೆ ಇದೆ; ಅದೇ ಶ್ರುತಿ, ಯಾವುದನ್ನು ಈಗ ವೇದಾಂತವೆನ್ನುವೆವೋ ಅವೆಲ್ಲ ಕರ್ಮ ಕಾಂಡವಾದ ಮೇಲೆ ಬರೆದವುಗಳಲ್ಲ; ಉದಾಹರಣೆಗೆ ಈಶೋಪನಿಷತ್ತು ಯಜುರ್ವೇದದ ನಲವತ್ತನೇ ಅಧ್ಯಾಯ. ಇದು ವೇದಗಳ ಅತಿ ಪುರಾತನ ಭಾಗಗಳಲ್ಲಿ ಒಂದು. ಕೆಲವು ಉಪನಿಷತ್ತುಗಳು ಬ್ರಾಹ್ಮಣದ ಅಥವಾ ಕರ್ಮಕಾಂಡದ ಭಾಗಗಳಾಗಿವೆ. ಮತ್ತೆ ಕೆಲವು ಉಪನಿಷತ್ತುಗಳು ಸ್ವತಂತ್ರವಾಗಿವೆ. ಅವು ಯಾವ ಬ್ರಾಹ್ಮಣದ ಅಥವಾ ಮಂತ್ರದ ಭಾಗವೂ ಆಗಿಲ್ಲ. ಆದರೆ ಅವು ಮತ್ತಾವುದರೊಂದಿಗೂ ಸಂಬಂಧವಿಲ್ಲದೆ ಸ್ವತಂತ್ರವಾಗಿದ್ದುವು ಎಂದು ಹೇಳಲಾಗುವುದಿಲ್ಲ. ಏಕೆಂದರೆ ವೇದದ ಎಲ್ಲಾ ಭಾಗಗಳೂ ಈಗ ಇಲ್ಲ. ಎಷ್ಟೋ ಬ್ರಾಹ್ಮಣಗಳು ನಾಶವಾಗಿ ಹೋಗಿವೆ. ಈ ಉಪನಿಷತ್ತುಗಳು ಹಿಂದೆ ಯಾವುದೋ ಒಂದು ಬ್ರಾಹ್ಮಣದ ಭಾಗವಾಗಿದ್ದು ಕಾಲಕ್ರಮೇಣ ಆ ಬ್ರಾಹ್ಮಣ ಉಪಯೋಗಕ್ಕೆ ಬರದೆ ಅಥವಾ ಮತ್ತಾವುದೊ ಕಾರಣಾಂತರದಿಂದ ಮಾಯವಾಗಿ ಹೋದಮೇಲೆ ಉಪನಿಷತ್ತುಗಳು ಮಾತ್ರ ಉಳಿದುಕೊಂಡಿವೆ. ಈ ಉಪನಿಷತ್ತುಗಳನ್ನು ಆರಣ್ಯಕ ಎಂತಲೂ ಕರೆಯುವರು.</p>
		<p>ಆದಕಾರಣ ವೇದಾಂತವೇ ಹಿಂದೂಗಳ ಧರ್ಮಶಾಸ್ತ್ರವಾಗಿರುವುದು. ಎಲ್ಲಾ ಆಸ್ತಿಕ ಸಿದ್ದಾಂತಗಳಿಗೂ ಅದು ತಳಹದಿಯಾಗಿದೆ. ಬೌದ್ಧರು ಮತ್ತು ಜೈನರು ಕೂಡ ತಮಗೆ ಅನುಕೂಲವೆಂದು ತೋರಿದಾಗ ವೇದಾಂತದಿಂದ ಉದಾಹರಿಸುವರು. ಭರತಖಂಡದ ದರ್ಶನಗಳೆಲ್ಲ ತಾವು ವೈದಿಕವೆಂದು ಹೇಳಿಕೊಂಡರೂ ಬೇರೆ ಬೇರೆ ಹೆಸರುಗಳನ್ನು ಪಡೆಯುವುವು. ಕೊನೆಗೆ ಬಂದ ವಾಸರ ಸಿದಾ ಂತ ಇತರ ದರ್ಶನಗಳಿಗಿಂತ ಹೆಚ್ಚಾಗಿ ವೇದಾಂತವನ್ನು ಆಶ್ರಯಿಸಿ ಅದಕ್ಕಿಂತ ಹಿಂದೆ ಬಂದ ಸಾಂಖ್ಯ ನ್ಯಾಯ ಮುಂತಾದುವನ್ನು ವೇದಾಂತದೊಂದಿಗೆ ಒಂದುಗೂಡಿಸಲು ಯತ್ನಿಸಿತು. ಆದಕಾರಣವೇ ಅದನ್ನು ಪ್ರತ್ಯೇಕವಾಗಿ ವೇದಾಂತ ದರ್ಶನ ಎನ್ನುವರು. ವಾಸಸೂತ್ರವೇ ಈಗಿನ ಕಾಲದಲ್ಲಿ ವೇದಾಂತ ದರ್ಶನಕ್ಕೆ ತಳಹದಿ. ವ್ಯಾಸಸೂತ್ರಕ್ಕೆ ಹಲವು ಜನರು ಹಲವು ಭಾಷ್ಯಗಳನ್ನು</p>
		<p>ಬರೆದಿರುವರು. ಈಗ ಸಾಧಾರಣವಾಗಿ ಭಾರತ ದೇಶದಲ್ಲಿ ಮೂರು ವರ್ಗದ ಭಾಷ್ಯಗಳಿವೆ. ಅವುಗಳಿಂದ ಮೂರು ತತ್ವಶಾಖೆಗಳೂ ಮತ್ತು ಮೂರು ಪಂಥಗಳೂ ಉದಿಸಿವೆ. ಮೊದಲನೆಯದು ದೈತ, ಎರಡನೆಯದು ವಿಶಿಷ್ಟಾದೈತ, ಮೂರನೆಯದು ಅದೈತ. ದೈತಿಗಳು ಮತ್ತು ವಿಶಿಷ್ಟಾದ್ವತಿಗಳ ಸಂಖ್ಯೆ ಹೆಚ್ಚು. ಅದೈತಿಗಳ ಸಂಖ್ಯೆ ಬಹಳ ಕಡಮೆ. ಈ ಮೂರು ಸಿದ್ದಾಂತಗಳ ಭಾವನೆಯನ್ನು ಈಗ ನಿಮ್ಮ ಮುಂದೆ ಇಡಲು ನಾನು ಯತ್ನಿಸುತ್ತೇನೆ. ಆದರೆ ಹಾಗೆ ಮಾಡುವುದಕ್ಕೆ ಮುಂಚೆ ಈ ಮೂರು ಸಿದ್ದಾಂತಗಳಿಗೂ ಸಾಮಾನ್ಯವಾದ ಒಂದು ಮನಃಶಾಸ್ತ್ರ ಇದೆ. ಅದು ಸಾಂಖ್ಯರ ಮನಶ್ಯಾಸ್ತ್ರ ಎಂದು ಹೇಳಬಯಸುತ್ತೇನೆ. ಅದು ನ್ಯಾಯ ವೈಶೇಷಿಕ ಗಳಂತೆಯೇ ಬಹುಮಟ್ಟಿಗೆ ಇದೆ. ಆದರೆ ಎಲ್ಲೊ ಗೌಣವಾದ ವಿಷಯಗಳಲ್ಲಿ ಮಾತ್ರ ಸ್ವಲ್ಪ ವ್ಯತ್ಯಾಸವಿದೆ.</p>
		<p>ವೇದಾಂತಿಗಳು ಈ ಮೂರು ವಿಷಯಗಳನ್ನು ಒಪ್ಪಿಕೊಳ್ಳುವರು. ಅವರೆಲ್ಲ ಈಶ್ವರನನ್ನು ನಂಬುವರು, ವೇದಗಳು ಅಪೌರುಷೇಯ ಎನ್ನುವರು ಮತ್ತು ಕಲ್ಪಗಳನ್ನು ಒಪ್ಪುವರು. ವೇದಗಳನ್ನು ಕುರಿತು ಹೇಳಿದ್ದಾಗಿದೆ. ಕಲ್ಪಗಳ ವಿಷಯದಲ್ಲಿ ಅವರ ಭಾವನೆ ಹೀಗಿದೆ: ಪ್ರಪಂಚದಲ್ಲಿರುವ ದ್ರವ್ಯವೆಲ್ಲ ಆಕಾಶವೆಂಬ ಮೂಲದ್ರವ್ಯದಿಂದ ಬಂದಿದೆ. ಎಲ್ಲಾ ವಿಧವಾದ ಶಕ್ತಿಗಳು, ಆಕರ್ಷಣೆ, ವಿಕರ್ಷಣೆ, ಜೀವನ ಮುಂತಾದುವೆಲ್ಲ ಪ್ರಾಣವೆಂಬ ಆದಿಶಕ್ತಿಯ ಆವಿರ್ಭಾವಗಳು, ಪ್ರಾಣವು ಆಕಾಶದ ಮೇಲೆ ತನ್ನ ಪ್ರಭಾವವನ್ನು ಬೀರಿ ವಿಶ್ವವನ್ನು ಸೃಷ್ಟಿಸುತ್ತದೆ. ಕಲ್ಪದ ಆದಿಯಲ್ಲಿ ಆಕಾಶವು ಸ್ಪಂದನೆಯಿಲ್ಲದೆ ಇರುವುದು, ಅವ್ಯಕ್ತವಾಗಿರುವುದು. ಆಗ ಪ್ರಾಣ ಹೆಚ್ಚು ಹೆಚ್ಚು ಕ್ರಿಯಾಶೀಲವಾಗುವುದು. ಆಕಾಶದಿಂದ ಸ್ಕೂಲವಾದ ಸಸ್ಯ ಪ್ರಾಣಿ ಮನುಷ್ಯ ಗ್ರಹ ತಾರೆ ಇವುಗಳನ್ನು ಸೃಷ್ಟಿಸುವುದು. ಬಹಳ ಕಾಲವಾದ ಮೇಲೆ ಈ ವಿಕಸನ ನಿಂತು ತಿರೋಧಾನ (involution) ಪ್ರಾರಂಭವಾಗುವುದು. ಎಲ್ಲವೂ ಆಕಾಶದ ಮತ್ತು ಪ್ರಾಣದ ಸೂಕ್ಷ್ಮಸ್ಥಿತಿಗೆ ಹಿಂತಿರುಗುವುವು. ಆಗ ಹೊಸದೊಂದು ಕಲ್ಪ ಪ್ರಾರಂಭವಾಗುವುದು. ಆಕಾಶಕ್ಕೆ ಮತ್ತು ಪ್ರಾಣಕ್ಕೆ ಅತೀತವಾಗಿರುವ ವಸ್ತು ಒಂದಿದೆ ಇವೆರಡೂ ಮಹತ್ತಿನಲ್ಲಿ ಅಥವಾ ವಿಶ್ವಮನಸ್ಸಿನಲ್ಲಿ ಲೀನವಾಗುವುವು. ಈ ಮಹತ್ತು ಆಕಾಶವನ್ನು ಮತ್ತು ಪ್ರಾಣವನ್ನು ಸೃಷ್ಟಿಸುವುದಿಲ್ಲ, ಆದರೆ ಅದೇ ಅವುಗಳಾಗಿ ಪರಿ ವರ್ತನಗೊಳ್ಳುವುದು. - ಈಗ ನಾವು ಮನಸ್ಸು, ಆತ್ಮ ಮತ್ತು ದೇವರೆಂಬ ಭಾವನೆಗಳನ್ನು ತೆಗೆದುಕೊಳ್ಳೋಣ. ಸಾಂಖ್ಯರ ಮನಃಶಾಸ್ತ್ರದಲ್ಲಿ ಎಲ್ಲರೂ ಒಪ್ಪಿಕೊಂಡಿರುವ ಈ ಭಾವನೆ ಇದೆ: ದೃಶ್ಯ - ಗ್ರಹಣದ ಹಿಂದೆ ಮೊದಲು ಅದನ್ನು ನೋಡುವ ಕರಣಗಳಾದ ಕಣ್ಣುಗಳಿವೆ. ಈ ಕಣ್ಣುಗಳ ಹಿಂದೆ ನೋಡುವುದಕ್ಕೆ ಸಹಾಯಕವಾದ ಇಂದ್ರಿಯ ಅಥವಾ ಆಪ್ಟಿಕ್ ನರ ಮತ್ತು ಅದರ ಕೇಂದ್ರವಿದೆ. ಅದು ಹೊರಗೆ ಇಲ್ಲ, ಆದರೆ ಅದಿಲ್ಲದೇ ಕಣ್ಣು ನೋಡಲಾರದು. ನಾವು ಒಂದು ವಸ್ತುವನ್ನು ನೋಡಬೇಕಾದರೆ ಮತ್ತೊಂದು ಬೇಕಾಗುವುದು - ಮನಸ್ಸು ಆ ಇಂದ್ರಿಯದೊಂದಿಗೆ ಸಂಬಂಧವನ್ನು ಕಲ್ಪಿಸಿಕೊಳ್ಳಬೇಕು. ಇದಲ್ಲದೆ ಈ ಸಂವೇದನೆಯನ್ನು (sensation) ಬುದ್ಧಿಗೆ ಒಯ್ಯಬೇಕು. ಬುದ್ಧಿಯೇ ನಿಶ್ಚಯಾತ್ಮಕ</p>
		<p>ಮತ್ತು ಪ್ರತಿಕ್ರಿಯಾತ್ಮಕ ಮನಃಸ್ಥಿತಿ. ಅಲ್ಲಿಂದ ಪ್ರತಿಕ್ರಿಯೆ ಬಂದೊಡನೆಯೆ ಬಾಹ್ಯಜಗತ್ತು ಮತ್ತು ಅಹಂಕಾರ ತೋರುವುವು. ಇಲ್ಲಿಯೇ ಇಚ್ಛೆ ಇರುವುದು. ಇಲ್ಲಿಗೇ ಎಲ್ಲಾ ಪೂರ್ಣವಾಗಲಿಲ್ಲ. ಪ್ರತಿಯೊಂದು ಚಿತ್ರವೂ ಹಲವು ಜ್ಯೋತಿಸ್ಪಂದನಗಳಿಂದ ಆಗುವುದರಿಂದ ಆ ಚಿತ್ರ ನಮಗೆ ಕಾಣಬೇಕಾದರೆ ಅವೆಲ್ಲ ತಟಸ್ಥವಾದ ಓಂದು ತೆರೆಯ ಮೇಲೆ ಬೀಳುವುದು ಅವಶ್ಯಕವಾಗಿರುವಂತೆ, ಮನಸ್ಸಿನ ಭಾವನೆಗಳೆಲ್ಲ ಒಂದು ತಟಸ್ಥವಾದ ತೆರೆಯ ಮೇಲೆ ಬೀಳಬೇಕಾಗಿದೆ. ದೇಹದ ಮತ್ತು ಮನಸ್ಸಿನ ದೃಷ್ಟಿಯಿಂದ ತಟಸ್ಥವಾದುದೇ ಪುರುಷ ಅಥವಾ ಆತ್ಮ.</p>
		<p>- ಸಾಂಖ್ಯದರ್ಶನದ ಪ್ರಕಾರ ಬುದ್ದಿಯು ಮಹತ್ತಿನ ಆವಿರ್ಭಾವ, ಮಹತ್ತು ಸ್ಪಂದಿಸುವ ಆಲೋಚನೆಯಾಗುವುದು. ಅದರ ಒಂದು ಭಾಗ ಇಂದ್ರಿಯವಾಗುವುದು, ಮತ್ತೊಂದು ಭಾಗ ಸೂಕ್ಷ್ಮದ್ರವ್ಯವಾಗುವುದು. ಇವುಗಳ ಸಂಯೋಗದಿಂದಲೇ ಬ್ರಹ್ಮಾಂಡವೆಲ್ಲ ಸೃಷ್ಟಿಯಾಗಿರುವುದು. ಮಹತ್ತಿಗಿಂತಲೂ ಹಿಂದೆ ಅವ್ಯಕ್ತ ಇದೆ ಎಂದು ಸಾಂಖ್ಯರು ಹೇಳುವರು. ಅಲ್ಲಿ ಮನಸ್ಸು ಕೂಡ ಇರುವುದಿಲ್ಲ. ಅಲ್ಲಿ ಕೇವಲ ಕಾರಣಗಳು ಮಾತ್ರ ಇರುವುವು. ಅದನ್ನೇ ಪ್ರಕೃತಿ ಎನ್ನುವರು. ಈ ಪ್ರಕೃತಿಯಾಚೆ ಅದಕ್ಕಿಂತ ಎಂದೆಂದಿಗೂ ಬೇರೆಯಾಗಿ ಸಾಂಖ್ಯರ ಪುರುಷನು ಇರುವನು. ಅವನು ಗುಣಾತೀತ ಮತ್ತು ವಿಭು, ಪುರುಷ ಕರ್ತೃವಲ್ಲ, ಕೇವಲ ಸಾಕ್ಷಿ. ಪುರುಷನನ್ನು ವಿವರಿಸುವುದಕ್ಕೆ ಸ್ಪಟಿಕದ ಉದಾಹರಣೆಯನ್ನು ತರುವರು. ಪುರುಷ ಯಾವ ಬಣ್ಣವೂ ಇಲ್ಲದ ಸ್ಪಟಿಕಶಿಲೆಯಂತೆ ಇರುವನು. ಅದರ ಮುಂದೆ ಹಲವು ಬಣ್ಣಗಳು ಇರುವುದರಿಂದ ಸ್ಪಟಿಕಕ್ಕೆ ಆ ಬಣ್ಣಗಳಿವೆ ಎಂಬ ಭ್ರಾಂತಿ ಬರುವುದು. ಆದರೆ ನಿಜವಾಗಿ ಅದಕ್ಕೆ ಯಾವ ಬಣ್ಣವೂ ಇಲ್ಲ. ವೇದಾಂತಿಗಳು ಸಾಂಖ್ಯರ ಪುರುಷ ಮತ್ತು ಪ್ರಕೃತಿಗಳ ಭಾವನೆಗಳನ್ನು ಸ್ವೀಕರಿಸುವುದಿಲ್ಲ. ಇವೆರಡರ ಮಧ್ಯೆ ದೊಡ್ಡ ಅಂತರವಿದೆ ಎಂದು ಅವರು ಹೇಳುತ್ತಾರೆ. ಸಾಂಖ್ಯಸಿದ್ದಾಂತ ಒಮ್ಮೆ ಪ್ರಕೃತಿಯ ಕಡೆ ಸೇರುವುದು, ಅನಂತರ ತಕ್ಷಣ ಅದು ಪ್ರಕೃತಿಗಿಂತ ಬೇರೆಯಾಗಿರುವ ಪುರುಷನ ಕಡೆ ನೆಗೆಯುವುದು. ಈ ಹಲವು ಬಣ್ಣಗಳು ಬಣ್ಣವೇ ಇಲ್ಲದ ಆತ್ಮವೆಂಬ ಆ ಸ್ಪಟಿಕದ ಮೇಲೆ ಹೇಗೆ ತಮ್ಮ ಪ್ರಭಾವವನ್ನು ಬೀರಬಲ್ಲವು? ಆದಕಾರಣ ವೇದಾಂತಿಗಳು ಪ್ರಾರಂಭದಲ್ಲೇ ಈ ಪ್ರಕೃತಿ ಮತ್ತು ಪುರುಷ ಎರಡೂ ಒಂದೇ ಎಂದು ಹೇಳುವರು. ದೈತಿಗಳು ಕೂಡ ದೇವರು ನಿಮಿತ್ತಕಾರಣ ಮಾತ್ರ ಅಲ್ಲ, ಉಪಾದಾನಕಾರಣ ಕೂಡ ಎನ್ನುವರು. ಅವರು ಸುಮ್ಮನೆ ಹೀಗೆ ಹೇಳುವರು, ಆದರೆ ನಿಜವಾದ ಅರ್ಥದಲ್ಲಿ ಹಾಗೆ ಹೇಳುವುದಿಲ್ಲ. ಅವರು ಮುಂದೆ ಹೇಳುವ ರೀತಿಯಲ್ಲಿ ಈ ನಿರ್ಣಯದಿಂದ ಪಾರಾಗಲು ಯತ್ನಿಸುವರು: ಈ ಪ್ರಪಂಚದಲ್ಲಿ ಮೂರು ವಸ್ತುಗಳಿವೆ. ಅವೇ ಈಶ್ವರ, ಜೀವ ಮತ್ತು ಜಗತ್ತು. ಜೀವ ಮತ್ತು ಜಗತ್ತು ದೇವರ ದೇಹವಿದ್ದಂತೆ. ಈ ಅರ್ಥದಲ್ಲಿ ದೇವರು ಮತ್ತು ಜಗತ್ತು ಒಂದು ಎನ್ನಬಹುದು. ಆದರೆ ಪ್ರಕೃತಿ ಮತ್ತು ಜೀವ ಎಂದೆಂದಿಗೂ ಬೇರೆ ಬೇರೆ ಇರುವುವು. ಕಲ್ಪದ ಆದಿಯಲ್ಲಿ ಅವು ವ್ಯಕ್ತವಾಗುವುವು. ಕಲ್ಪದ ಅಂತ್ಯದಲ್ಲಿ ಸೂಕ್ಷ್ಮವಾಗಿ ಆ ಸ್ಥಿತಿಯಲ್ಲೇ ಇರುವುವು. ಅದೈತ ವೇದಾಂತಿಗಳು ಆತ್ಮದ ಈ ಸಿದ್ಧಾಂತವನ್ನು ನಿರಾಕರಿಸುವರು. ಉಪನಿಷತ್ತುಗಳೆಲ್ಲಾ ಅದರ ಪಕ್ಷದಲ್ಲೇ ಇರುವುದರಿಂದ ಅವರು ಉಪನಿಷತ್ತುಗಳ</p>
		<p>ಆಧಾರದ ಮೇಲೆಯೇ ತಮ್ಮ ದರ್ಶನವನ್ನು ಸ್ಥಾಪಿಸಿರುವರು. ಉಪನಿಷತ್ತುಗಳಲ್ಲೆಲ್ಲ ಒಂದು ವಿಷಯವಿದೆ, ಅವು ಮಾಡಬೇಕಾದ ಒಂದು ಕೆಲಸವಿದೆ. ಅದೇ ಇದು: “ನಾವು ಹೇಗೆ ಒಂದು ಹಿಡಿ ಮೃತ್ತಿಕೆಯನ್ನು ಅರಿತರೆ ಪ್ರಪಂಚದ ಮೃತ್ತಿಕೆಯನ್ನೆಲ್ಲ ತಿಳಿಯಬಹುದೋ, ಹಾಗೆಯೇ ಯಾವುದನ್ನು ಅರಿತರೆ ಈ ಪ್ರಪಂಚವನ್ನೆಲ್ಲ ಅರಿಯಬಹುದು?” ಅದೃತಿಗಳು ಈ ಪ್ರಪಂಚವನ್ನೆಲ್ಲ ಒಂದರ ಅಡಿಗೆ ತರಲು ಯತ್ನಿಸುವರು. ಅದೇ ಈ ವಿಶ್ವದ ಸಮಷ್ಟಿ. ಈ ವಿಶ್ವವೆಲ್ಲ ಒಂದು; ಆ ಒಂದು ಹಲವು ವಿಧಗಳಲ್ಲಿ ಕಾಣುತ್ತಿದೆ. ಸಾಂಖ್ಯರು ಹೇಳುವ ಪ್ರಕೃತಿಯನ್ನು ವೇದಾಂತಿಗಳು ಒಪ್ಪುವರು. ಆದರೆ ವೇದಾಂತಿಗಳು ಪ್ರಕೃತಿಯನ್ನು ದೇವರು ಎನ್ನುವರು. ಆ ದೇವರೇ ಜಗತ್ತು, ಆತ್ಮ, ಜೀವ, ಮನುಷ್ಯ ಎಂದು ಅನಂತ ರೂಪಗಳನ್ನು ಧರಿಸಿರುವುದು. ಮನಸ್ಸು ಮತ್ತು ಮಹತ್ತು ಆ ಒಂದರ ಅಭಿವ್ಯಕ್ತಿಗಳು. ಆದರೆ ಇಲ್ಲೊಂದು ತೊಂದರೆ ಬರುವುದು. ಅದೇ ವಿಶ್ವವನ್ನೇ ದೇವರು ಎಂದಂತೆ ಆಗುವುದು. ಅವಿಕಾರಿಯಾಗಿರುವ ಸತ್ ವಿಕಾರಿಯಾದ ಮತ್ತು ನಾಶವಾಗುವ ಪ್ರಪಂಚ ಹೇಗೆ ಆಯಿತು? ಅದೈತಿಗಳು ಇಲ್ಲಿ ಒಂದು ಸಿದ್ದಾಂತವನ್ನು ತರುವರು, ಅದೇ ವಿವರ್ತವಾದ. ದೃತಿಗಳ ಮತ್ತು ಸಾಂಖ್ಯರ ದೃಷ್ಟಿಯಲ್ಲಿ ಈ ವಿಶ್ವವೆಲ್ಲ ಮೂಲ ಪ್ರಕೃತಿಯ ವಿಕಸನ. ಕೆಲವು ಅದ್ಭತಿಗಳ ಮತ್ತು ದೈತಿಗಳ ದೃಷ್ಟಿಯಲ್ಲಿ ಈ ಪ್ರಪಂಚವೆಲ್ಲ ದೇವರಿಂದ ಬಂದಿದೆ. ಆದರೆ ಶಂಕರಾಚಾರ್ಯರ ಅನುಯಾಯಿಗಳಾದ ನಿಜವಾದ ಅದ್ಭತಿಗಳ ದೃಷ್ಟಿಯಲ್ಲಿ ಈ ಪ್ರಪಂಚವೆಲ್ಲ ದೇವರ ಒಂದು ತೋರಿಕೆಯ ಸೃಷ್ಟಿ ಮಾತ್ರ. ದೇವರು ಈ ಪ್ರಪಂಚದ ಉಪಾದಾನ ಕಾರಣ; ಆದರೆ ನಿಜವಾಗಿ ಅಲ್ಲ, ಕೇವಲ ತೋರಿಕೆಯ ದೃಷ್ಟಿಯಿಂದ. ಇದನ್ನು ವಿವರಿಸುವುದಕ್ಕೆ ಅವರು ಕೊಡುವ ಪ್ರಖ್ಯಾತವಾದ ಉಪಮಾನವೆ ರಜ್ಜು - ಸರ್ಪಗಳ ಉಪಮಾನ. ಹಗ್ಗವು ಸರ್ಪದಂತೆ ಕಾಣುತ್ತದೆಯೇ ಹೊರತು ಸರ್ಪವಾಗಿಲ್ಲ. ಹಗ್ಗ ಎಂದಿಗೂ ಹಾವಾಗಲಿಲ್ಲ. ಹಗ್ಗವು ಹಾವಿನಂತೆ ಕಂಡಿತು, ಅಷ್ಟೆ. ಆದರೆ ನಿಜವಾಗಿಯೂ ಹಾಗೆ ಆಗಲಿಲ್ಲ. ಇದರಂತೆಯೇ ಈ ವಿಶ್ವವು ಕೂಡ ದೇವರಿಂದ ಆಗಿದೆ. ಇದು ಯಾವಾಗಲೂ ಅವಿಕಾರಿ, ಕಾಣುವ ವಿಕಾರಗಳೆಲ್ಲ ಕೇವಲ ತೋರಿಕೆ. ಇವುಗಳೆಲ್ಲ ಕಾಲದೇಶನಿಮಿತ್ತಗಳಿಂದ, ಅಥವಾ ಮತ್ತೂ ಶ್ರೇಷ್ಠವಾದ ಮನಶ್ಯಾಸ್ತ್ರದ ಪದವನ್ನು ಉಪಯೋಗಿಸುವುದಾದರೆ, ನಾಮರೂಪಗಳಿಂದ ಆಗಿವೆ. ನಾಮರೂಪಗಳೇ ಒಂದಕ್ಕೂ ಮತ್ತೊಂದಕ್ಕೂ ಇರುವ ವ್ಯತ್ಯಾಸಕ್ಕೆ ಕಾರಣ. ಸತ್ಯವಾಗಿ ಇರುವುದೊಂದೆ. ಪುನಃ, ವೇದಾಂತಿಗಳು ಕಾರ್ಯ ಬೇರೆ, ಕಾರಣ ಬೇರೆ ಇದೆ ಎಂದು ಒಪ್ಪಿಕೊಳ್ಳುವುದಿಲ್ಲ. ಕೇವಲ ತೋರಿಕೆಗೆ ಮಾತ್ರ ಹಗ್ಗ ಹಾವಿನಂತೆ ಆಗಿದೆ. ಭಾಂತಿ ಹೋದರೆ ಸರ್ಪವು ತೊಲಗುವುದು. ಒಬ್ಬನು ಅಜ್ಞಾನದಲ್ಲಿರುವಾಗ ಕೇವಲ ಪ್ರಪಂಚವನ್ನು ಮಾತ್ರ ನೋಡುತ್ತಾನೆ, ದೇವರನ್ನು ನೋಡುವುದಿಲ್ಲ. ಅವನು ದೇವರನ್ನು ನೋಡಿದಾಗ ಈ ಪ್ರಪಂಚ ಸಂಪೂರ್ಣ ಮಾಯವಾಗುವುದು. ಮಾಯೆಯೇ ಸೃಷ್ಟಿಗೆ ಕಾರಣ. ಅವಿಕಾರಿಯಾದುದನ್ನು ಮತ್ತು ನಿರಪೇಕ್ಷವಾದುದನ್ನು ಈ ಪ್ರಪಂಚವೆಂದು ತಪ್ಪು ತಿಳಿಯುವೆವು. ಮಾಯೆ ಸಂಪೂರ್ಣ ಶೂನ್ಯವಲ್ಲ, ನಾಸ್ತಿಯಲ್ಲ. ಅದನ್ನು ಇದೆ ಮತ್ತು ಇಲ್ಲ ಎನ್ನುವರು. ಅದು ಅವ್ಯದ ದೃಷ್ಟಿಯಿಂದ ಇಲ್ಲ. ಅಖಂಡದ ದೃಷ್ಟಿಯಿಂದ ಬ್ರಹ್ಮ ಒಂದೇ ಇರಲು ಸಾಧ್ಯ, ಮಿಕ್ಕ ಯಾವುದೂ ಇರಲಾರದು. ಆದರೆ ಅದನ್ನು</p>
		<p>ಇಲ್ಲವೆಂತಲೂ ಹೇಳಲಾಗುವುದಿಲ್ಲ. ಏಕೆಂದರೆ ಅದು ಇಲ್ಲದೆ ಇದ್ದರೆ ಈ ಪ್ರಪಂಚವೇ ಇರುತ್ತಿರಲಿಲ್ಲ. ಆದಕಾರಣ ಅದನ್ನು ಇದೆ ಅಥವಾ ಇಲ್ಲ ಎನ್ನಲಾಗುವುದಿಲ್ಲ. ಅದನ್ನು ವೇದಾಂತದಲ್ಲಿ ಅನಿರ್ವಚನೀಯ ಎನ್ನುವರು. ನಿಜವಾಗಿ ಮಾಯೆಯೇ ಈ ಪ್ರಪಂಚಕ್ಕೆ ಕಾರಣವಾಯಿತು. ದೇವರು ಯಾವುದಕ್ಕೆ ಉಪಾದಾನವನ್ನು ಕೊಡುವನೋ ಅದಕ್ಕೆ ಮಾಯೆ ನಾಮರೂಪಗಳನ್ನು ನೀಡುವುದು. ಬ್ರಹ್ಮವೇ ಅನಂತರ ಇದೆಲ್ಲ ಆದಂತೆ ನಮಗೆ ತೋರುವುದು. ಅದೈತಿಗಳ ದೃಷ್ಟಿಯಲ್ಲಿ ಪ್ರತ್ಯೇಕ ಆತ್ಮನಿಗೆ ಸ್ಥಳವಿಲ್ಲ. ಪ್ರತ್ಯೇಕ ಆತ್ಮರೆಲ್ಲ ಮಾಯಾಜನಿತರು. ನಿಜವಾಗಿ ಅವು ಇರಲಾರವು. ಇರುವುದು ಒಂದೇ. ಆದರೆ, ನಾವು ನೀವು ಎಲ್ಲಾ ಬೇರೆ ಬೇರೆ ಇರುವುದಕ್ಕೆ ಹೇಗೆ ಸಾಧ್ಯ? ನಾವೆಲ್ಲ ಒಂದು. ಎರಡನು ಕಾಣುವುದೇ ಅಜಾ ನಕೆಲ ಮೂಲ. ನಾನು ಪ್ರಪಂಚದಿಂದ ಬೇರೆ ಎಂದು ತಿಳಿದೊಡನೆಯೆ ಮೊದಲು ಅಂಜಿಕೆ, ಅನಂತರ ದುಃಖ ಬರುವುದು. ಎಲ್ಲಿ ಒಬ್ಬ ಮತ್ತೊಂದನ್ನು ಕೇಳುವನೊ ಮತ್ತೊಂದನ್ನು ನೋಡುವನೊ ಅದು ಅಲ್ಪ; ಎಲ್ಲಿ ಮತ್ತೊಂದನ್ನು ನೋಡುವುದಿಲ್ಲವೊ ಮತ್ತೊಂದನ್ನು ಕೇಳುವುದಿಲ್ಲವೋ ಅದೇ ಭೂಮ, ಅದೇ ಬ್ರಹ್ಮ. ಆ ಭೂಮದಲ್ಲಿ ಮಾತ್ರ ಸುಖ. ಅಲ್ಪದಲ್ಲಿ ಸುಖವಿಲ್ಲ.” - ಅದೈತ ಸಿದ್ದಾಂತದ ಪ್ರಕಾರ ನಾಮರೂಪಗಳ ವೈವಿಧ್ಯತೆ ಮನುಷ್ಯನ ನೈಜಸ್ವಭಾವವನ್ನು ಮರೆಸಿರುವುದು. ಆದರೆ ನಿಜವಾಗಿ ಮನುಷ್ಯನ ನಿಜ ಸ್ವಭಾವವು ವಿಕಾರ ಹೊಂದಿಲ್ಲ. ಕ್ಷುದ್ರತಮ ಕೀಟದಿಂದ ಹಿಡಿದು ಶ್ರೇಷ್ಠತಮ ಮಾನವನವರೆಗೆ ಅದೇ ದಿವ್ಯ ಸ್ವರೂಪವು ಇರುವುದು. ಕೀಟದ ರೂಪ ಅತಿ ಕೀಳು. ಅಲ್ಲಿ ದಿವ್ಯತೆಯ ಬಹುಭಾಗ ಮಾಯೆಯಿಂದ ಮರೆಯಾಗಿರುವುದು. ಎಲ್ಲಿ ದಿವ್ಯತೆಗೆ ಆತಂಕ ಬಹಳ ಕಡಮೆ ಇದೆಯೋ ಅದೇ ಶ್ರೇಷ್ಠ. ಪ್ರತಿಯೊಂದು ವಸ್ತುವಿನ ಹಿಂದೆ ಒಂದೇ ದಿವ್ಯತೆ ಹುದುಗಿದೆ. ಇದೇ ನೀತಿಗೆ ಆಧಾರ, ಮತ್ತೊಬ್ಬನನ್ನು ಹಿಂಸಿಸಬೇಡಿ, ಎಲ್ಲರನ್ನೂ ನಿಮ್ಮಂತೆಯೇ ನೋಡಿ, ಏಕೆಂದರೆ ಪ್ರಪಂಚವೆಲ್ಲ ಒಂದು. ಮತ್ತೊಬ್ಬನನ್ನು ಹಿಂಸಿಸಿದರೆ ನಾನೇ ಹಿಂಸೆಮಾಡಿಕೊಳ್ಳುತ್ತಿರುವೆನು, ಮತ್ತೊಬ್ಬನನ್ನು ಪ್ರೀತಿಸಿದರೆ ನಾನೇ ಪ್ರೀತಿಸಿಕೊಳ್ಳುತ್ತಿರುವೆನು. ಇದರಿಂದಲೇ ಅದೈತನೀತಿಯ ಮೂಲಸಿದ್ಧಾಂತ ವ್ಯಕ್ತವಾಗುವುದು - ಅದನ್ನು 'ಆತ್ಮ ನಿರಾಕರಣೆ' ಎಂದು ಒಂದು ಪದದಲ್ಲಿಡಬಹುದು. ಈ ಅಲ್ಪವಾದ ಕ್ಷುದ್ರ ವ್ಯಕ್ತಿತ್ವವೇ ನನ್ನ ದುಃಖಕ್ಕೆಲ್ಲ ಕಾರಣ ಎನ್ನುವನು ಅದೈತಿ. ನಾನು ಇತರರಿಗಿಂತ ಬೇರೆ ಎಂದು ಭಾವಿಸಿರುವುದೇ ದ್ವೇಷ, ಅಸೂಯೆ, ದುಃಖ, ಹೋರಾಟ ಮುಂತಾದ ಪಾಪಗಳಿಗೆಲ್ಲ ಕಾರಣ. ನಾವು ಈ ಭಾವನೆಯಿಂದ ಪಾರಾದರೆ, ಆಗ ಹೋರಾಟವೆಲ್ಲ ನಿಲ್ಲುವುದು, ದುಃಖವೆಲ್ಲ ಕೊನೆಗಾಣುವುದು. ಆದಕಾರಣವೇ ಈ ಅಲ್ಪ ವ್ಯಕ್ತಿತ್ವವನ್ನು ತ್ಯಜಿಸಬೇಕು. ನಮ್ಮ ಪ್ರಾಣವನ್ನು ಎಂತಹ ತುಚ್ಛ ಪ್ರಾಣಿಗಾಗಿಯಾದರೂ ಸಮರ್ಪಿಸಲು ಸದಾ ಸಿದ್ಧವಾಗಿರಬೇಕು. ಒಂದು ಸಣ್ಣ ಕೀಟಕ್ಕಾಗಿಯೂ ತನ್ನ ಪ್ರಾಣವನ್ನು ಬಲಿದಾನಮಾಡಲು ಸಿದ್ದರಾದರೆ ಆಗ ಅದೈತಿಯ ಪರಮ ಗುರಿಯನ್ನು ಮುಟ್ಟಿದಂತೆ. ಅವನು ಹೀಗೆ ಸಿದ್ದನಾದಾಗ ಅಜ್ಞಾನದ ತೆರೆ ಅವನಿಂದ ಕಳಚಿ ಬೀಳುವುದು, ಅವನು ತನ್ನ ನೈಜಸ್ವಭಾವವನ್ನು ಅರಿಯುವನು. ಅವನು ಬದುಕಿರುವಾಗಲೇ ಜಗತ್ತೆಲ್ಲ ತಾನು ಎಂದು ಭಾವಿಸುವನು. ಅವನಿಗೆ ಆಗ ಬಾಹ್ಯ ವಿಶ್ವವೆಲ್ಲ ಮಾಯವಾಗಿ ಅವನು ತನ್ನ ನೈಜಸ್ವಭಾವವನ್ನು ಅರಿಯುವನು. ಆದರೆ ಈ ದೇಹದ ಕರ್ಮ ಇರುವವರೆಗೆ ಅವನು ಜೀವಿಸಿರಬೇಕಾಗಿದೆ. ಅಜ್ಞಾನ ಹೋದ ಮೇಲೆ, ಅವನು ಕೆಲವು ಕಾಲ ದೇಹದಲ್ಲಿರುವ ಸ್ಥಿತಿಯನ್ನು ಜೀವನ್ಮುಕ್ತಿ ಎನ್ನುವರು. ಒಬ್ಬ ಸ್ವಲ್ಪಕಾಲ ಮರೀಚಿಕೆಯಿಂದ ಭ್ರಾಂತನಾಗಿ, ಒಂದು ಸಲ ಆ ಭ್ರಾಂತಿ ಮಾಯವಾಗಿ ಅದು ಪುನಃ ಮಾರನೆಯ ದಿನ ಬಂದರೆ, ಅವನು ಪುನಃ ಅದರಿಂದ ಭ್ರಾಂತನಾಗುವುದಿಲ್ಲ. ಭ್ರಾಂತಿ ಹೋಗುವುದಕ್ಕಿಂತ ಮುಂಚೆ ನಿಜ ಯಾವುದು ಸುಳ್ಳು ಯಾವುದು ಎನ್ನುವುದನ್ನು ಅವನು ತಿಳಿಯಲಾರ. ಆದರೆ ಒಮ್ಮೆ ಅಜ್ಞಾನ ಹೊದರೆ ಅವನ ಇಂದ್ರಿಯಗಳು ಇರುವವರೆಗೆ ಅವನು ಭ್ರಾಂತಿಯನ್ನು ನೋಡುತ್ತಾನೆ, ಆದರೆ ಅದರ ಬಲೆಗೆ ಬೀಳುವುದಿಲ್ಲ. ಮರೀಚಿಕೆ ಯಾವುದು, ಮರಳುಗಾಡು ಯಾವುದು ಎಂಬ ತಾರತಮ್ಯವನ್ನು ಅವನು ಚೆನ್ನಾಗಿ ಅರಿತಿರುವನು. ಮರೀಚಿಕೆ ಪುನಃ ಅವನನ್ನು ಭ್ರಾಂತಿಗೊಳಿಸಲಾರದು. ವೇದಾಂತಿ ತನ್ನ ಸ್ವಭಾವವನ್ನು ಅರಿತ ಮೇಲೆ ಈ ಪ್ರಪಂಚವೇ ಅವನಿಗೆ ಮಾಯವಾಗುತ್ತದೆ. ಜಗತ್ತು ಅವನಿಗೆ ಪುನಃ ಕಂಡರೂ ಅದು ಹಿಂದಿನಂತೆ ದುಃಖದ ಜಗತ್ತಾಗಿರುವುದಿಲ್ಲ. ದುಃಖದ ಸೆರೆಮನೆ ಸಚ್ಚಿದಾನಂದವಾಗುವುದು. ಅದನ್ನು ಪಡೆಯುವುದೇ ಅದೈತ ದರ್ಶನದ ಗುರಿ.</p>
	</section>
	<section class="level1 unnumbered" epub:type="chapter" role="doc-chapter" id="id-033">
		<h1 class="level1-title" epub:type="title">ವೇದಗಳ ಧಾರ್ಮಿಕ ಆದರ್ಶಗಳು<sup><a epub:type="noteref" href="999-aside.xhtml#id-001-65">*</a></sup></h1>
		<p>ನಮಗೆ ಅತಿ ಮುಖ್ಯವಾಗಿ ಬೇಕಾಗಿರುವುದೆ ಆತ್ಮ, ದೇವರು ಮತ್ತು ಧರ್ಮಕ್ಕೆ ಸಂಬಂಧಪಟ್ಟ ಭಾವನೆಗಳು. ನಾವು ಈಗ ಸಂಹಿತೆಗಳನ್ನು ತೆಗೆದುಕೊಳ್ಳೋಣ. ಇವೆಲ್ಲ ಒಂದು ಮಂತ್ರಗಳ ಸಂಗ್ರಹ. ಇವೇ ಆರ್ಯರ ಅತಿ ಪುರಾತನ ಸಾಹಿತ್ಯ ಅಥವಾ ಸರಿಯಾಗಿ ಹೇಳಬೇಕಾದರೆ ಜಗತ್ತಿನ ಪ್ರಾಚೀನತಮ ಸಾಹಿತ್ಯ. ಬೇರೆ ಕಡೆಗಳಲ್ಲಿ ಇವಕ್ಕಿಂತ ಪುರಾತನವಾದ ಕೆಲವು ಬರಹಗಳು ಸಿಕ್ಕಬಹುದು. ಆದರೆ ಅವು ಸಾಹಿತ್ಯವಲ್ಲ. ಸಂಗ್ರಹಗೊಂಡ ಪುಸ್ತಕ ಎಂಬ ಅರ್ಥದಲ್ಲಿ ಇವು ಜಗತ್ತಿನಲ್ಲಿ ಅತ್ಯಂತ ಪ್ರಾಚೀನವಾದವು. ಇಲ್ಲಿ ಆರ್ಯರ ಅತಿ ಪುರಾತನ ಭಾವನೆಗಳು, ಅವರ ಆಸೆ-ಆಕಾಂಕ್ಷೆಗಳು, ಅವರ ಮನಸ್ಸಿನಲ್ಲಿ ಮೂಡಿದ ಸಂದೇಹಗಳು, ಪ್ರಶ್ನೆಗಳು ಇವೆ. ಪ್ರಾರಂಭದಲ್ಲೇ ಇಲ್ಲೊಂದು ವಿಚಿತ್ರವನ್ನು ನೋಡುವೆವು. ಇಲ್ಲಿ ಬರುವ ಪ್ರಾರ್ಥನೆಗಳೆಲ್ಲ ಬೇರೆ ಬೇರೆ ದೇವತೆಗಳಿಗೆ ಸಲ್ಲಿಸಿದವುಗಳು. ಇವರಲ್ಲಿ ಹಲವು ದೇವತೆಗಳಿರುವರು. ಒಬ್ಬನನ್ನು ಇಂದ್ರ ಎನ್ನುವರು, ಮತ್ತೊಬ್ಬನನ್ನು ವರುಣ ಎನ್ನುವರು; ಹೀಗೆಯೇ ಮಿತ್ರ, ಪರ್ಜನ್ಯ ಮುಂತಾದ ಹೆಸರುಗಳಿಂದ ಕರೆಯುವರು. ಇವರಿಗೆ ಸಂಬಂಧಪಟ್ಟ ಹಲವು ಪೌರಾಣಿಕ ಮತ್ತು ರೂಪಕ ಕಥೆಗಳು ಒಂದಾದ ಮೇಲೊಂದು ಬರುವುವು. ಗುಡಿಗಿನಂತೆ ಗರ್ಜಿಸುವ ಇಂದ್ರ ಮಳೆಯನ್ನು ತಡೆದ ಸರ್ಪವನ್ನು ತನ್ನ ವಜ್ರಾಯುಧದಿಂದ ಹೊಡೆಯುವನು. ಆಗ ಸರ್ಪವು ನಾಶವಾಗಿ ವರ್ಷಾಕಾಲದಂತೆ ಮಳೆ ಬೀಳುವುದು. ಜನರಿಗೆ ತೃಪ್ತಿಯಾಗಿ, ಇಂದ್ರನಿಗೆ ಹವಿಸ್ಸನ್ನು ಅರ್ಪಿಸಿ ಪೂಜಿಸುವರು. ಒಂದು ಅಗ್ನಿಯನ್ನು ಹೊತ್ತಿಸಿ ಅದಕ್ಕೆ ಹಲವು ಪ್ರಾಣಿಗಳನ್ನು ಬಲಿಕೊಟ್ಟು ಅವುಗಳ ಮಾಂಸವನ್ನು ಅದರಲ್ಲಿ ಸುಟ್ಟು ಇಂದ್ರನಿಗೆ ಅದನ್ನು ಅರ್ಪಿಸುವರು. ಆಗಿನ ಕಾಲದಲ್ಲಿ ಸೋಮ ಎಂಬ ಬಳ್ಳಿಯಿತ್ತು. ಅದು ಎಂತಹ ಬಳ್ಳಿಯೆಂದು ಈಗ ಯಾರಿಗೂ ಗೊತ್ತಿಲ್ಲ. ಅದು ಈಗ ಸಂಪೂರ್ಣ ಮಾಯವಾಗಿದೆ. ಅದಕ್ಕೆ ಸಂಬಂಧಪಟ್ಟ ವಿಷಯಗಳನ್ನು ಪುಸ್ತಕಗಳಿಂದ ಗ್ರಹಿಸಬೇಕು. ಈ ಬಳ್ಳಿಯನ್ನು ಜಜ್ಜಿದಾಗ ಒಂದು ವಿಧವಾದ ಹಾಲಿನಂತಹ ರಸ ಬರುತ್ತಿತ್ತು. ಅದನ್ನು ಕೆಲವು ಕಾಲವಿಟ್ಟು ಹುಳಿ ಬರಿಸಿ ತೆಗೆದುಕೊಳ್ಳುತ್ತಿದ್ದರು. ಅದನ್ನು ಅತಿಯಾಗಿ ಸೇವಿಸಿದರೆ ಅಮಲು ಬರುತ್ತಿತ್ತು. ಅದನ್ನು ಇಂದ್ರ ಮುಂತಾದ ದೇವರುಗಳಿಗೆ ಕೊಟ್ಟು ತಾವೂ ಸೇವಿಸುತ್ತಿದ್ದರು. ಕೆಲವು ವೇಳೆ ತಾವು ಅದನ್ನು ಹೆಚ್ಚು ಸೇವಿಸಿ ದೇವರಿಗೂ ಹೆಚ್ಚು ಕುಡಿಸುತ್ತಿದ್ದರು. ಕೆಲವು ವೇಳೆ ಇಂದ್ರ ವಿಪರೀತ ಕುಡಿಯುತ್ತಿದ್ದನು. ಒಂದು ಸಲ ಇಂದ್ರ ವಿಪರೀತ ಕುಡಿದು ಬಾಯಿಗೆ ಬಂದಂತೆ ಎಚ್ಚರ ತಪ್ಪಿ ಮಾತನಾಡಿದನು ಎಂಬುದನ್ನು ಕೂಡ ನಾವು ಗ್ರಂಥದಲ್ಲಿ ಓದುವೆವು, ವರುಣ ಕೂಡ ಪ್ರಬಲನಾದ ದೇವರು. ಅವನು ತನ್ನ ಭಕ್ತರನ್ನು ರಕ್ಷಿಸುತ್ತಿದ್ದ. ಭಕ್ತರು ಹೋಮವನ್ನು ವರುಣನಿಗೆ ಅರ್ಪಿಸಿ ಪ್ರಾರ್ಥಿಸುತ್ತಿದ್ದರು. ಇದ್ದರಂತೆಯೇ ಯುದ್ಧ ಮುಂತಾದುವುಗಳ ದೇವತೆಗಳು. ಸಂಹಿತೆಯಲ್ಲಿ ಬರುವ ಪುರಾಣಕ್ಕೂ ಇತರ ಕಡೆಗಳಲ್ಲಿ ಬರುವ ಪುರಾಣಕ್ಕೂ ದೊಡ್ಡದೊಂದು ವ್ಯತ್ಯಾಸವಿದೆ. ಇಲ್ಲಿ ಪ್ರತಿಯೊಬ್ಬ ದೇವತೆಯೂ ಅನಂತ ಎಂಬ ಭಾವನೆ ಇದೆ. ಕೆಲವು ವೇಳೆ ಈ</p>
		<p>ಗುಣ ಒಂದು ಅಮೂರ್ತಭಾವನೆಯಾಗಿರುತ್ತಿತ್ತು - ಅದನ್ನು ಆದಿತ್ಯ ಎಂದು ಕರೆಯುತ್ತಿದ್ದರು. ಕೆಲವು ವೇಳೆ ಇದೇ ಗುಣವಾಚಕವನ್ನು ಇತರ ದೇವತೆಗಳಿಗೆಲ್ಲರಿಗೂ ಸೇರಿಸುವರು. ಉದಾಹರಣೆಗೆ ಇಂದ್ರನನ್ನು ತೆಗೆದುಕೊಳ್ಳಿ. ಕೆಲವು ಗ್ರಂಥಗಳಲ್ಲಿ ಇಂದ್ರನಿಗೆ ಒಂದು ದೇಹವಿದೆ ಎಂದು ಹೇಳುವರು. ಅವನು ಬಹಳ ಬಲಾಡ್ಯನು; ಸ್ವರ್ಣ ಕವಚಗಳನ್ನು ಧರಿಸಿಕೊಂಡಿರುವನು. ಅವನು ಕೆಲವು ವೇಳೆ ಧರೆಗೆ ಇಳಿದು ಬಂದು ಭಕ್ತರೊಡನೆ ಊಟಮಾಡಿ ಬೆರೆಯುವನು, ರಾಕ್ಷಸರೊಡನೆ, ಸರ್ಪಗಳೊಡನೆ ಯುದ್ಧ ಮಾಡುವನು. ಇನ್ನೊಂದು ಮಂತ್ರದಲ್ಲಿ ಇಂದ್ರನಿಗೆ ಬಹಳ ಉಚ್ಚ ಸ್ಥಾನವನ್ನು ಕೊಟ್ಟಿರುವರು. ಅವನು ಸರ್ವಶಕ್ತ ಮತ್ತು ಸರ್ವವ್ಯಾಪಿ ಯಾಗಿರುವನು. ಅವನು ಪ್ರತಿಯೊಬ್ಬರ ಹೃದಯವನ್ನೂ ಅರಿಯಬಲ್ಲ. ಹಾಗೆಯೇ ವರುಣ ಕೂಡ. ಈ ವರುಣ ಗಾಳಿಯ ದೇವತೆ ಮತ್ತು ಜಲದೇವತೆ. ಹಿಂದೆ ಇಂದ್ರನಿಗೆ ಇವನ ಸ್ಥಾನವಿತ್ತು. ಅನಂತರ ಇದಕ್ಕೆ ಇದ್ದಂತೆ ವರುಣನನ್ನು ಸರ್ವವ್ಯಾಪಿ ಸರ್ವಶಕ್ತನ ಸ್ಥಾನಕ್ಕೆ ಏರಿಸುವರು. ವರುಣನಿಗೆ ಸಂಬಂಧಪಟ್ಟ ಅತಿ ಶ್ರೇಷ್ಠ ಭಾವನೆಯ ಒಂದು ಶ್ಲೋಕವನ್ನು ಓದುತ್ತೇನೆ. ಅದೇನು ಎಂಬುದು ನಿಮಗೇ ಆ ಗೊತ್ತಾಗುವುದು. ಅದನ್ನು ಇಂಗ್ಲೀಷಿನಲ್ಲಿ ಭಾಷಾಂತರ ಮಾಡಿರುವರು. ಅದನ್ನೇ ನಿಮಗೆ ಓದಿಹೇಳಿದರೆ ಮೇಲು:</p>
		<p>“ಮೇಲೆ ಇರುವ ಬಲಶಾಲಿಯಾದ ದೇವರು ನಾವು ಮಾಡುವ ಕೆಲಸಗಳನ್ನೆಲ್ಲಾ, ನಮ್ಮ ಹತ್ತಿರ ಇರುವವನಂತೆ ನೋಡುತ್ತಿರುವನು. ಮಾನವರು ಮಾಡುವುದೆಲ್ಲಾ ದೇವರಿಗೆ ಗೊತ್ತಿದೆ. ಆದರೆ ಮಾನವರು ದೇವರಿಗೆ ಗೊತ್ತಿಲ್ಲವೆಂದು ಭಾವಿಸಬಹುದು. ಯಾರು ನಿಂತಿರುವರೋ, ಚಲಿಸುತ್ತಿರುವರೋ, ಸ್ಥಳದಿಂದ ಸ್ಥಳಕ್ಕೆ ಕಾಣದಂತೆ ಹೋಗುತ್ತಿರುವರೋ, ಯಾವುದನ್ನು ತಮ್ಮ ಹೃದಯಾಂತರಾಳದಲ್ಲಿ ಬಚ್ಚಿಟ್ಟುಕೊಂಡಿರುವರೋ ಅವನ್ನೆಲ್ಲ ಅವನು ನೋಡಬಲ್ಲನು. ಎಲ್ಲಿ ಇಬ್ಬರು ಕಲೆತು ಏನನ್ನೊ ಆಲೋಚಿಸುತ್ತ, ಯಾರೂ ನೋಡುತ್ತಿಲ್ಲ ಎಂದು ಭಾವಿಸುವರೋ ಅಲ್ಲಿ ವರುಣ ಮೂರನೆಯವನಾಗಿರುವನು. ಅವರು ಯೋಚಿಸುವುದೆಲ್ಲ ಅವನಿಗೆ ಗೊತ್ತಾಗುವುದು. ಈ ಭೂಮಿ ಅವನದು, ಮೇಲಿರುವ ಅನಂತ ಅಸೀಮ ಆಕಾಶವೂ ಅವನದೆ. ಎರಡು ಸಾಗರಗಳೂ ಅವನಲ್ಲಿವೆ, ಆದರೂ ಅವನು ಅಲ್ಲಿರುವ ಸಣ್ಣ ಹಳ್ಳದಲ್ಲಿರುವನು. ಗರಿಗೆದರಿ ಆಕಾಶದಲ್ಲಿ ಎಲ್ಲಿ ಹಾರಿ ಹೋದರೂ ಯಾರೂ ವರುಣನ ಪಾಶದಿಂದ ತಪ್ಪಿಸಿಕೊಂಡು ಹೋಗಲಾರರು. ಆಕಾಶದಿಂದ ಬರುವ ಅವನ ಗೂಢಚಾರರು ಚತುರ್ದಿಕ್ಕುಗಳಲ್ಲಿಯೂ ಸಂಚರಿಸುತ್ತಿರುವರು. ಅವನ ನೂರಾರು ಕಣ್ಣುಗಳು ಜಗತ್ತಿನ ಯಾವ ಮೂಲೆಯಲ್ಲಿರುವುದನ್ನೂ ಕಂಡುಹಿಡಿಯುವುವು." - ಹೀಗೆಯೆ ಇತರ ದೇವತೆಗಳ ಉದಾಹರಣೆಯನ್ನು ಕೊಡುತ್ತಾ ಹೋಗಬಹುದು. ಇವರೆಲ್ಲ ಒಬ್ಬರಾದ ಮೇಲೆ ಒಬ್ಬರು ಬರುವರು. ಎಲ್ಲರಿಗೂ ಇದೇ ಗತಿ-ಮೊದಲು ಅವರು ದೇವತೆಗಳಾಗಿರುವರು; ಅನಂತರ ಅವರು ಪ್ರಪಂಚವೆಲ ವನ್ನೂ ತಮ್ಮ ಲಿ ಒಳಕೊಳ್ಳುವ, ಎಲ್ಲರ ಹೃದಯವನ್ನೂ ನೋಡುವ ವಿಶ್ವೇಶ್ವರನ ಸ್ಥಿತಿಗೆ ಏರುವರು. ವರುಣನ ವಿಷಯದಲ್ಲಿ ಮತ್ತೊಂದು ಭಾವನೆ ಬರುವುದು - ಭಾವನೆಯ ಸೂಚನೆಯೊಂದು ಮೊಳೆದೋರುವುದು. ಆದರೆ ಆರ್ಯರ ಮನಸ್ಸು ಅದನ್ನು ತಕ್ಷಣ</p>
		<p>ನಿರ್ಮೂಲ ಮಾಡುವುದು. ಅದೇ ಅಂಜಿಕೆಯ ಭಾವನೆ. ಒಂದು ಕಡೆ ಅವರಿಗೆ ಅಂಜಿಕೆಯಾಗುವುದು, ತಾವು ಪಾಪಮಾಡಿದೆವೆಂದು ಭಾವಿಸಿ ವರುಣನ ಕ್ಷಮೆಯನ್ನು ಬೇಡುವರು. ಆದರೆ ಈ ಭಾವನೆ ಭಾರತ ದೇಶದಲ್ಲಿ ಬೆಳೆಯಲು ಅವಕಾಶವನ್ನು ಕೊಡಲಿಲ್ಲ. ಅದಕ್ಕೆ ಕಾರಣ ನಿಮಗೆ ಅನಂತರ ಗೊತ್ತಾಗುವುದು. ಆದರೆ ಈ ಅಂಜಿಕೆಯ ಭಾವನೆ, ಪಾಪದ ಭಾವನೆ, ಮೊಳೆಯುತ್ತಿರುವುದನ್ನು ನಾವು ನೋಡುವೆವು. ನಿಮಗೆಲ್ಲ ತಿಳಿದಂತೆ ಏಕದೇವವಾದ ಎಂಬುದೊಂದು ಇದೆ. ಬಹಳ ಪೂರ್ವದಲ್ಲಿ ಭರತಖಂಡಕ್ಕೆ ಈ ಭಾವನೆ ಬಂದಿತು. ಸಂಹಿತೆಯಲ್ಲಿ ಅತಿ ಪುರಾತನವಾದ ಪ್ರಥಮ ಭಾಗದಲ್ಲಿ ಈ ಭಾವನೆಯನ್ನು ನೋಡುತ್ತೇವೆ. ಆದರೆ ಇದರಿಂದ ಆರ್ಯರಿಗೆ ತೃಪ್ತಿಯಾಗಲಿಲ್ಲವೆಂದು ಕಾಣುವುದು. ಅವರು ಅದನ್ನೆಲ್ಲ ಬಹಳ ಹಳೆಯ ಭಾವನೆ ಎಂದು ಬಿಸುಟು, ಹಿಂದೂಗಳು ಭಾವಿಸುವಂತೆ, ಮುಂದೆ ಮುಂದೆ ಹೊರಟರು. ಯೂರೋಪಿಯನ್ನರು ವೇದಗಳ ವಿಷಯವಾಗಿ ಬರೆದ ಗ್ರಂಥಗಳನ್ನು ಮತ್ತು ವಿಮರ್ಶೆಗಳನ್ನು ಓದುವಾಗ, ಅವರು ಹಿಂದೂಗಳಲ್ಲಿ ಈ ಭಾವನೆ ಆದಿಕಾಲದಿಂದಲೂ ಇತ್ತು ಎಂದು ಹೇಳುವಾಗ ನಾವು ನಗದೆ ಇರಲಾರೆವು. ಯಾರು ತಮ್ಮ ಜನನಾರಭ್ಯದಿಂದಲೂ ಸಗುಣ ದೇವರೇ ಅತಿ ಶ್ರೇಷ್ಠ ಎಂದು ತಿಳಿದುಕೊಂಡಿರುವರೋ ಅವರಿಗೆ ನಮ್ಮ ಪುರಾತನ ಮಹರ್ಷಿಗಳಂತೆ ಆಲೋಚಿಸುವುದಕ್ಕೆ ಧೈರ್ಯವಿಲ್ಲ. ಸಂಹಿತೆಯ ಕಾಲಾನಂತರ, ಅದರಲ್ಲಿ ಬರುವ ಏಕ - ಈಶ್ವರನ ಭಾವನೆ ಪ್ರಯೋಜನವಿಲ್ಲ, ಅದು ದಾರ್ಶನಿಕರಿಗೆ ಮತ್ತು ತಾತ್ರಿಕರಿಗೆ ಯೋಗ್ಯವಲ್ಲ ಎಂದು ಆರ್ಯರು ಹೇಳುವುದನ್ನು ನೋಡಿದಾಗ, ಯುರೋಪಿಯನ್ನರಿಗೆ ಆಶ್ಚರ್ಯವಾಗುವುದು. ಆರ್ಯರು ಹೆಚ್ಚು ತಾತ್ವಿಕವಾದ ಇಂದ್ರಿಯಾತೀತವಾದ ಸತ್ಯವನ್ನು ಅರಸಲು ತೊಡಗಿದರು. ಏಕದೇವವಾದ ಮಾನವಸಹಜವಾಗಿತ್ತು. ಅವರು ಆ ದೇವರನ್ನು ವಿಶ್ವವೆಲ್ಲ ನಿನ್ನಲ್ಲಿದೆ, ನೀನೆಲ್ಲರ ಹೃದಯಾಂತರಾಮಿ” ಎಂದರೂ ಅವರಿಗೆ ತೃಪ್ತಿ ಇರಲಿಲ್ಲ. ಹಿಂದೂಗಳು ನಿರ್ಭಿತರಾಗಿದ್ದರು. ಇದು ಅವರ ಮಹಿಮೆ. ಎಲ್ಲವನ್ನೂ ಅವರು ನಿರ್ಭೀತಿಯಿಂದ ಆಲೋಚಿಸುತ್ತಿದ್ದರು. ಅವರು ನಿರ್ಭಿತರಾಗಿದ್ದರು ಎಂದರೆ ಅವರ ನಿರ್ಭಿತಿಯ ಒಂದು ಕಣವೆ ಸಾಕು ಮಹಾ ಧೈರ್ಯವಂತರೆಂದು ಹೆಮ್ಮೆ ಕೊಚ್ಚಿಕೊಳ್ಳುವ ಪಾಶ್ಚಾತ್ಯರನ್ನು ಅಂಜಿಸುವುದಕ್ಕೆ. ಮ್ಯಾಕ್ಸ್‌ಮುಲ್ಲರ್ ಅವರು ಈ ವಿಷಯವಾಗಿ ಚೆನ್ನಾಗಿಯೇ ಹೇಳಿರುವರು: “ಅವರು ಹೋದ ಎತ್ತರದಲ್ಲಿ ಅವರಿಗೆ ಮಾತ್ರ ಉಸಿರಾಡುವುದಕ್ಕೆ ಸಾಧ್ಯ; ಅಲ್ಲಿ ಇತರರ ಶಾಸಕೋಶಗಳು ಚೂರು ಚೂರಾಗಿ ಹೋಗುತಿದ ವು. ಈ ಸಾಹಸಿಗಳು ಯುಕಿ ಒಯೆ ಡೆ ಅದನ್ನು ಅನುಸರಿಸಿದರು, ಅದರ ಪರಿಣಾಮ ಏನಾದರೂ ಚಿಂತೆಯಿಲ್ಲ. ಬಾಲ್ಯದಿಂದ ಅಪ್ಪಿದ್ದ ತಮ್ಮ ಮೂಢ ನಂಬಿಕೆಗಳೆಲ್ಲ ನಾಶವಾದರೂ ಚಿಂತೆಯಿಲ್ಲ. ಸಮಾಜ ಅವರನ್ನು ಯಾವ ರೀತಿ ನೋಡುವುದು, ಹೇಗೆ ಟೀಕಿಸುವುದು ಎಂಬುದನ್ನು ಬಗೆಗೆ ತರಲಿಲ್ಲ. ಆದರೆ ಯಾವುದನ್ನು ತಾವು ಸತ್ಯವೆಂದು, ಧರ್ಮವೆಂದು ತಿಳಿದರೋ ಅದನ್ನು ಬೋಧಿಸಿದರು, ಅದರ ವಿಷಯವಾಗಿ ಮಾತನಾಡಿದರು.”</p>
		<p>ಪುರಾತನ ವೈದಿಕ ಋಷಿಗಳು ಪದ್ಯಾಲೋಚಿಸಿರುವುದನ್ನು ನೋಡುವುದಕ್ಕೆ ಮುಂಚೆ ವೇದಗಳಲ್ಲಿ ಬರುವ ಒಂದೆರಡು ವಿಚಿತ್ರ ಪ್ರಸಂಗಗಳನ್ನು ತೆಗೆದುಕೊಳ್ಳೋಣ. ಇದರಲ್ಲಿ</p>
		<p>ಒಬ್ಬೊಬ್ಬ ದೇವರನ್ನೂ ತೆಗೆದುಕೊಂಡು ಅನಂತಾತ್ಮನಾದ ಪರಮೇಶ್ವರನ ಎತ್ತರಕ್ಕೆ ಅವನನ್ನು ಏರಿಸುವುದಕ್ಕೆ ಕಾರಣವನ್ನು ಕೊಡಬೇಕಾಗಿದೆ. ಪ್ರೊಫೆಸರ್‌ ಮ್ಯಾಕ್ಸ್ ಮುಲ್ಲರ್ ಇದಕ್ಕೆ ಬೇರೊಂದು ಪದವನ್ನು ಸೃಷ್ಟಿಸಿರುವರು, ಅದೇ ಹಿನೊಥೀಯಿಸಮ್ (henotheism) ಎಂದರೆ, ತಾನು ಉಪಾಸಿಸುವ ದೇವರು ಒಬ್ಬನು ಮಾತ್ರವೇ ಇರುವುದು ಎಂದು ಹೇಳದ ಏಕದೇವೋಪಾಸನೆ. ಅಂದರೆ ಇತರ ದೇವರುಗಳನ್ನು ದೂರದೆ ತಮ್ಮ ದೇವರಲ್ಲಿ ಇಟ್ಟಿರುವ ಅಚಲವಾದ ನಂಬಿಕೆ. ಇದನ್ನು ವಿವರಿಸುವುದಕ್ಕೆ ನಾವೇನು ಅಷ್ಟೊಂದು ತೊಂದರೆ ತೆಗೆದುಕೊಳ್ಳಬೇಕಾಗಿಲ್ಲ. ಇದು ಶಾಸ್ತ್ರದಲ್ಲಿಯೇ ಇದೆ. ಈ ದೇವರನ್ನು ಪರಮೇಶ್ವರನ ಶಿಖರಕ್ಕೆ ಏರಿಸಿದ ಶಾಸ್ತ್ರಭಾಗದ ಸಮಿಾಪದಲ್ಲಿಯೇ ಇದಕ್ಕೆ ತಕ್ಕ ವಿವರಣೆಯೂ ಇದೆ. ಹಿಂದೂ ಪುರಾಣಗಳಲ್ಲಿ ಈ ವೈಶಿಷ್ಟ್ಯ ಹೇಗೆ ಸಾಧ್ಯವಾಯಿತು, ಇತರರಲ್ಲಿ ಏಕೆ ಸಾಧ್ಯವಾಗಲಿಲ್ಲ ಎಂಬ ಪ್ರಶ್ನೆ ಉದಯಿಸುವುದು, ಬ್ಯಾಬಿಲೋನಿಯಾ ಅಥವಾ ಗ್ರೀಸ್ ಪುರಾಣಗಳಲ್ಲಿ ಒಬ್ಬ ದೇವರು ಮೇಲೇರಲು ಯತ್ನಿಸುವುದನ್ನು ನೋಡುವೆವು. ಮೇಲೆ ಬಂದ ಮೇಲೆ ಅವನು ಅಲ್ಲಿರುವನು, ಉಳಿದ ದೇವರುಗಳೆಲ್ಲ ಮಾಯವಾಗಿ ಹೋಗುವರು. ಮೊಲಾಕಿನಲ್ಲೆಲ್ಲಾ ಯಹೋವನೇ ಶ್ರೇಷ್ಠನಾಗಿ ಕೊನೆಗೆ ಇತರರೆಲ್ಲ ಮರತೇ ಹೋಗುವರು. ಯಹೋವನೇ ಸರ್ವಶ್ರೇಷ್ಠನಾಗಿ ದೇವ ದೇವನಾಗುವನು. ಇತರ ದೇವತೆಗಳೆಲ್ಲ ಮರೆವಿಗೆ ಗುರಿಯಾಗಿ ಎಲ್ಲ ಕಾಲಕ್ಕೂ ಕಣ್ಮರೆಯಾಗುವರು. ಗ್ರೀಕ್ ದೇವತೆಗಳಿಗೂ ಇದೇ ಗತಿ ಒದಗಿತು. ಸ್ಕೂಸ್ ದೇವತೆ ಪ್ರಧಾನನಾಗಿ, ವಿಶ್ವದ ಒಡೆಯನಾಗುತ್ತಾನೆ. ಉಳಿದ ದೇವರುಗಳೆಲ್ಲಾ ಸಣ್ಣಪುಟ್ಟ ದೇವತೆಗಳಾಗುತ್ತಾರೆ. ಇದೇ ರೀತಿ ಅನಂತರವೂ ಆಯಿತು. ಬೌದ್ಧರು ಮತ್ತು ಜೈನರು ತಮ್ಮ ಸಂತರಲ್ಲಿ ಒಬ್ಬನನ್ನು ಆ ಸ್ಥಾನಕ್ಕೆ ಏರಿಸುವರು. ಇತರ ದೇವತೆಗಳೆಲ್ಲ ಬುದ್ಧ ಅಥವಾ ಜಿನನ ಅಡಿಯಾಳುಗಳಾಗುವರು. ಪ್ರಪಂಚದಲ್ಲೆಲ್ಲ ನಡೆದಿರುವ ರೀತಿಯೇ ಇದು. ಆದರೆ ವೇದಗಳಲ್ಲಿ ಮಾತ್ರ ವ್ಯತ್ಯಾಸ. ಇಲ್ಲಿಯೂ ಒಬ್ಬ ದೇವರನ್ನು ಹೊಗಳುವರು; ಸದ್ಯಕ್ಕೆ ಇತರ ದೇವತೆಗಳೂ ಕೂಡ ಅವನ ಆಜ್ಞಾಧಾರಕರು ಎನ್ನುವರು. ಯಾರನ್ನು ವರುಣ ಮೇಲೆತ್ತಿದ್ದ ಎನ್ನುವರೋ, ಅವನನ್ನೇ ಮುಂದಿನ ಗ್ರಂಥದಲ್ಲಿ ಅತಿ ಶ್ರೇಷ್ಠ ಸ್ಥಾನಕ್ಕೆ ಒಯ್ಯುವರು. ಇಲ್ಲಿ ಒಬ್ಬರಾದ ಮೇಲೊಬ್ಬರು ಈಶ್ವರನ ಸ್ಥಾನಕ್ಕೆ ಏರುವರು. ಆದರೆ ಇದಕ್ಕೆ ವಿವರಣೆ ಗ್ರಂಥದಲ್ಲಿದೆ; ಇದೊಂದು ಅದ್ಭುತವಾದ ವಿವರಣೆ. ಭರತ ಖಂಡದಲ್ಲಿ ಅನಂತರ ಬಂದ ಉದಾತ್ತ ಭಾವನೆಗಳಿಗೆಲ್ಲ ಇದು ಮೂಲವಾಗಿದೆ. ಜಗತ್ತಿನ ಧರ್ಮಗಳಲ್ಲೆಲ್ಲ ಇದೇ ಪುಣ್ಯತಮ ಭಾವನೆಯಾಗಿದೆ: 'ಏಕಂ ಸತ್ ವಿಪ್ರಾ ಬಹುಧಾ ವದ” – ಇರುವುದೊಂದು, ಋಷಿಗಳು ಅದನ್ನು ಭಿನ್ನ ಭಿನ್ನ ನಾಮಗಳಿಂದ ಕರೆಯುವರು. ಇತರ ದೇವರುಗಳ ವಿಷಯವಾಗಿ ರಚಿಸಿದ ಸ್ತೋತ್ರಗಳಲ್ಲೆಲ್ಲ ಕಂಡ ದೇವರು ಒಬ್ಬನೇ ಒಬ್ಬನು. ನೋಡುವವನು ಮಾತ್ರ ಈ ವ್ಯತ್ಯಾಸವನ್ನು ಮಾಡಿದನು. ಒಬ್ಬನೇ ಒಬ್ಬ ದೇವರನ್ನು, ಮಂತ್ರಕಾರರು, ಋಷಿಗಳು, ಕವಿಗಳು, ಭಿನ್ನ ಭಿನ್ನ ಭಾಷೆಗಳಲ್ಲಿ ವರ್ಣಿಸುವರು 'ಏಕಂ ಸತ್ ವಿಪ್ರಾ ಬಹುಧಾ ವದನ್ನಿ.'' ಈ ಒಂದು ಮಂತ್ರ ಅನಂತ ಅದ್ಭುತ ಪರಿಣಾಮಕಾರಿಯಾಗಿದೆ. ಧರ್ಮದ ಹೆಸರಿನಲ್ಲಿ ಬಲಾತ್ಕಾರಮಾಡದೆ ಇರುವುದು, ಧರ್ಮದ ಹೆಸರಿನಲ್ಲಿ ಹಿಂಸೆ ಮಾಡದೆ ಇರುವುದು, ಈ ಒಂದು ಧರ್ಮದಲ್ಲಿ ಮಾತ್ರ ಸಾಧ್ಯ ಎಂಬುದನ್ನು ಅರಿತರೆ ನಿಮಗೆ</p>
		<p>ಆಶ್ಚರ್ಯವಾಗಬಹುದು. ಇಲ್ಲಿ ಆಸ್ತಿಕರು ನಾಸ್ತಿಕರು ಇರುವರು, ದೈತಿಗಳು ವಿಶಿಷ್ಟಾದ್ವತಿಗಳು ಮತ್ತು ಅದೃತಿಗಳು ಇರುವರು. ಇವರಿಗೆ ಯಾರೂ ತೊಂದರೆ ಕೊಡುವುದಿಲ್ಲ. ನಾಸ್ತಿಕರಿಗೆ ದೇವಸ್ಥಾನದಲ್ಲಿ ದೇವದೇವರುಗಳ ವಿರೋಧವಾಗಿ ಬೋಧಿಸುವುದಕ್ಕೆ ಅವಕಾಶ ಸಿಕ್ಕಿತು. ಅವರಿಗೆ ಯಾರೂ ತೊಂದರೆ ಕೊಡುವುದಿಲ್ಲ. ದೇಶದಲ್ಲೆಲ್ಲ ದೇವರು, ವೇದ ಮುಂತಾದವೆಲ್ಲ ದೊಡ್ಡ ಒಂದು ಮೂಢ ನಂಬಿಕೆ; ಪುರೋಹಿತರೆ ಇದನ್ನೆಲ್ಲ ಸೃಷ್ಟಿಸಿರುವರು ಎಂದು ಸಾರುತ್ತಾ ಹೋಗುವುದಕ್ಕೆ ಅವರಿಗೆ ಅವಕಾಶ ಸಿಕ್ಕಿತು. ಅವರಿಗೆ ಯಾವ ವಿಧವಾದ ಆತಂಕವನ್ನೂ ತಂದೊಡ್ಡಲಿಲ್ಲ. ಹಿಂದೂಗಳಿಗೆ ಪವಿತ್ರವಾದ ಹಳೆಯದನ್ನೆಲ್ಲ ಮೂಢನಂಬಿಕೆಯೆಂದು ಬುದ್ಧ ಅಲ್ಲಗಳೆಯುತ್ತಾ ಹೋದ. ಆದರೂ ಅವನು ವೃದ್ದನಾಗುವವರೆಗೆ ಭರತಖಂಡದಲ್ಲಿ ಬದುಕಿರುವುದಕ್ಕೆ ಸಾಧ್ಯವಾಯಿತು. ದೇವರ ವಿಷಯವಾಗಿ ತಾತ್ಸಾರದಿಂದ ನೋಡಿದ ಜೈನರೂ ಕೂಡ ಅಂತೆಯೇ, 'ದೇವರೊಬ್ಬ ಇರಲು ಹೇಗೆ ಸಾಧ್ಯ? ಇದೊಂದು ಬರಿಯ ಮೂಢನಂಬಿಕೆ'' ಎಂದು ಅವರು ಹಳಿಯುತ್ತಿದ್ದರು. ಹೀಗೆಯೇ ಎಷ್ಟೋ ಉದಾಹರಣೆಗಳಿವೆ.</p>
		<p>ಮಹಮ್ಮದೀಯರು ಭರತಖಂಡಕ್ಕೆ ಬರುವುದಕ್ಕೆ ಮುಂಚೆ ಧಾರ್ಮಿಕ ಹಿಂಸೆ ಏನೆಂಬುದು ಇಲ್ಲಿ ಗೊತ್ತಿರಲಿಲ್ಲ. ಹಿಂದೂಗಳು ಹೊರಗಿನವರಿಂದ ಅದನ್ನು ಅನುಭವಿಸಬೇಕಾಯಿತು. ಈಗಲೂ ಕೂಡ ಅನೇಕ ಕ್ರೈಸ್ತರಿಗೆ ಹಿಂದೂಗಳು ಚರ್ಚುಗಳನ್ನು ಕಟ್ಟಿಸಿಕೊಟ್ಟಿರುವರು. ಅವರಿಗೆ ಸಹಾಯ ಮಾಡುವುದಕ್ಕೆ ಈಗಲೂ ಸಿದ್ದರಾಗಿರುವರು. ಇಲ್ಲಿ ಧರ್ಮದ ಹೆಸರಿನಲ್ಲಿ ಎಂದಿಗೂ ರಕ್ತಪಾತವಿರಲಿಲ್ಲ. ಭರತಖಂಡದಲ್ಲಿ ಉದ್ಭವಿಸಿದ ಅವೈದಿಕ ಧರ್ಮಗಳಲ್ಲಿ ಕೂಡ ನಾವು ಈ ಗುಣವನ್ನು ನೋಡುತ್ತೇವೆ, ಉದಾಹರಣೆಗೆ ಬೌದ್ಧ ಧರ್ಮ. ಅದು ಬಹಳ ದೊಡ್ಡದು, ನಿಜ. ಆದರೆ ಇದನ್ನು ವೇದಾಂತವೆನ್ನುವುದು ಅರ್ಥವಿಲ್ಲದ್ದು. ಇದು ಕೈಸ್ತ ಧರ್ಮಕ್ಕೂ ಸಾಲ್ವೆಷನ್ ಆರ್ಮಿಗೂ ಇರುವ ವ್ಯತ್ಯಾಸದಂತೆ, ಬೌದರಲ್ಲಿ ಬಹಳ ಮುಖ್ಯವಾದ ಒಳ್ಳೆಯ ಭಾವನೆಗಳಿವೆ. ಆದರೆ ಈ ಒಳ್ಳೆಯ ಭಾವನೆಗಳು ಯಾರ ಕೈಗೆ ಬಿದ್ದವೋ ಅವರು ಅವನ್ನು ಸುರಕ್ಷಿತವಾಗಿಡುವಷ್ಟು ಯೋಗ್ಯರಾಗಿರಲಿಲ್ಲ. ತಾತ್ತಿಕರಿಂದ ಬಂದ ಅನರ್ಥ್ಯ ರತ್ನಗಳು ದೊಂಬಿಯ ಕೈಗೆ ಬಿದ್ದವು. ಆ ಜನರು ತಮಗೆ ಇಚ್ಛೆ ಬಂದ ರೀತಿಯಲ್ಲಿ ಅವನ್ನು ಅನುಸರಿಸಲು ಪ್ರಾರಂಭಿಸಿದರು. ಅವರಲ್ಲಿ ಬಹಳ ಉತ್ಸಾಹವಿತ್ತು, ಕೆಲವು ಅದ್ಭುತ ಭಾವನೆಗಳಿದ್ದುವು. ಆದರೆ ಎಲ್ಲವನ್ನೂ ಸುರಕ್ಷಿತವಾಗಿಡಬೇಕಾದರೆ ಮತ್ತೇನೋ ಬೇಕಾಗಿತ್ತು - ಅವೇ ವಿಚಾರ ಮತ್ತು ಯುಕ್ತಿ, ಎಲ್ಲಿ ದೊಂಬಿಯ ಕೈಗೆ ಸಾರ್ವಜನಿಕರ ಉಪಕಾರಾರ್ಥ ಭಾವನೆಗಳು ಬೀಳುವುವೋ ಅಲ್ಲಿ ನಮಗೆ ಮೊದಲಿಗೆ ಕಾಣುವುದೇ ಪತನದ ಚಿಹ್ನೆ. ಭಾವಗಳನ್ನು ಸುರಕ್ಷಿತವಾಗಿಡಬೇಕಾದರೆ ವಿದ್ಯೆ ಬುದ್ದಿ ಇವು ಆವಶ್ಯಕ. ಪ್ರಪಂಚದಲ್ಲಿ ಅನ್ಯರನ್ನು ತಮ್ಮ ಮತಕ್ಕೆ ಸೇರಿಸಿಕೊಳ್ಳುವ ಧರ್ಮದ ಪಾತ್ರದಲ್ಲಿ ಪ್ರಥಮತಃ ಬೌದ್ಧ ಧರ್ಮ ಹೊರಟಿತು. ಬೌದರು ಆಗಿನ ಕಾಲದ ನಾಗರಿಕ ದೇಶವಿದೇಶಗಳ ಮೂಲೆಮೂಲೆಗಳಿಗೆ ಹೋದರು. ಆದರೂ ಧರ್ಮದ ಹೆಸರಿನಲ್ಲಿ ಒಂದು ಬಿಂದು ರಕ್ತವನ್ನೂ ಹರಿಸಲಿಲ್ಲ. ಚೈನಾದೇಶದವರು ಬೌದ್ಧ ಭಿಕ್ಕುಗಳನ್ನು ಮೊದಲು</p>
		<p>ಹಿಂಸಿಸತೊಡಗಿದರು. ಅವ್ಯಾಹತವಾಗಿ ಇಬ್ಬರು ಮೂವರು ಚಕ್ರವರ್ತಿಗಳು ಸಹಸ್ರಾರು ಭಿಕ್ಕುಗಳನ್ನು ಕೊಲ್ಲಿಸಿದರು. ಅನಂತರ ಬೌದ್ಧರಿಗೆ ದೆಸೆ ತಿರುಗಿತು. ಅನಂತರವೆ ಬಂದ ಚಕ್ರವರ್ತಿಯೊಬ್ಬ ಬೌದ್ದರ ಪರವಾಗಿ ಸೇಡನ್ನು ತೀರಿಸಿಕೊಳ್ಳಲು ಭಿಕ್ಕುಗಳನ್ನು ಕೇಳಿದನು. ಆದರೆ ಭಿಕ್ಷುಗಳು ಅದನ್ನು ನಿರಾಕರಿಸಿದರು. ಅದಕ್ಕೆಲ್ಲ ಕಾರಣ ಈ ಒಂದು ಮಂತ್ರ. ಆದಕಾರಣವೆ ನೀವು ಇದನ್ನು ಜ್ಞಾಪಕದಲ್ಲಿಡಿ ಎನ್ನುವುದು: “ಯಾವುದನ್ನು ಇಂದ್ರ ಮಿತ್ರ ವರುಣ ಎನ್ನುವರೋ ಅವರಲ್ಲಿ ಇರುವುದೊಂದೆ; ಋಷಿಗಳು ಹಲವು ಹೆಸರುಗಳಿಂದ ಅದನ್ನು ಕರೆಯುತ್ತಿರುವರು.”</p>
		<p>ಇದನ್ನು ಯಾವ ಕಾಲದಲ್ಲಿ ರಚಿಸಿದರೂ ಅದು ಗೊತ್ತಿಲ್ಲ. ಅದು ಬಹುಶಃ ಎಂಟು ಸಾವಿರ ವರುಷಗಳ ಹಿಂದೆ ಇರಬಹುದು. ಆಧುನಿಕ ವಿದ್ವಾಂಸರು ಏನೇ ಹೇಳಿದರೂ ಅದು ಒಂಭತ್ತು ಸಾವಿರ ವರ್ಷಗಳಾದರೂ ಇರಬೇಕು. ಈ ಧಾರ್ಮಿಕ ಭಾವನೆಗಳಾವುವೂ ಆಧುನಿಕವಲ್ಲ. ಅವು ಹಿಂದೆ ಬರೆದಾಗ ಹೇಗೆ ಇದ್ದ ವೋ ಈಗಲೂ ಹಾಗೆಯೇ ಇವೆ ಅಥವಾ ಅದಕ್ಕಿಂತ ಈಗ ಅಚ್ಚ ಹೊಸದಾಗಿವೆ. ಏಕೆಂದರೆ ಆಗ ಮಾನವ ಈಗಿನಂತೆ ನಾಗರಿಕನಾಗಿರಲಿಲ್ಲ. ಆಗ ಮಾನವ ಇತರರು ತನ್ನಂತೆ ಆಲೋಚಿಸುವುದಿಲ್ಲವೆಂದು ಅವರನ್ನು ಕೊಲ್ಲಲ್ಲು ಕಲಿತಿರಲಿಲ್ಲ; ಅವನಿನ್ನೂ ರಕ್ತದ ಕಾಲುವೆ ಹರಿಸಿರಲಿಲ್ಲ. ತನ್ನ ಸಹೋದರರಿಗೇ ಅವನು ಕಂಟಕಪ್ರಾಯನಾಗಿರಲಿಲ್ಲ. ದಯೆಯ ಸೋಗಿನಲ್ಲಿ ಮಾನವ ಕುಲವನ್ನು ನಿರ್ಮೂಲಮಾಡಲು ಯತ್ನಿಸಲಿಲ್ಲ. ಆದಕಾರಣವೇ ಈ ಪದಗಳು ನಮಗೆ ಈಗ ಹೊಸದಾಗಿ ಬಂದಂತೆ ಇವೆ, ಮಹಾಪ್ರಚೋದನಕಾರಿಗಳಾಗಿವೆ, ಜೀವದಾನ ಮಾಡುವಂತೆ ಇವೆ, ಆಗಿನ ಕಾಲಕ್ಕಿಂತ ಹೆಚ್ಚು ಹೊಸದಾಗಿರುವಂತೆ ಇವೆ. ಏಕಂ ಸತ್ ವಿಪ್ರಾಃ ಬಹುಧಾ ವದನ್ನಿ.'ಧರ್ಮಗಳು ಯಾವ ಹೆಸರಿನಲ್ಲಿರಲಿ, ಹಿಂದೂಗಳಾಗಲಿ, ಬೌದ್ದರಾಗಲಿ, ಮಹಮ್ಮದೀಯರಾಗಲಿ, ಕೈಸ್ತರಾಗಲಿ, ಎಲ್ಲರಿಗೂ ಇರುವ ದೇವರು ಒಬ್ಬನೇ. ಯಾರು ಇತರ ಧರ್ಮಗಳ ದೇವರನ್ನು ಅಲ್ಲಗಳೆಯುವನೊ, ಅವನು ತನ್ನ ದೇವರನ್ನೇ ಅಲ್ಲಗಳೆಯುತ್ತಿರುವನು ಎಂಬುದನ್ನು ಅರಿಯಬೇಕಾಗಿದೆ.</p>
		<p>. ಅವರು ತಲುಪಿದ ನಿರ್ಣಯ ಅದು. ಆದರೆ ಈ ಪುರಾತನ ಏಕದೇವೇಶ್ವರವಾದ ಅವರನ್ನು ತೃಪ್ತಿಪಡಿಸಲಿಲ್ಲ. ಅದು ಬಹಳ ಮುಂದೆ ಹೋಗಲಿಲ್ಲ. ಅದು ಎದುರಿಗೆ ಇರುವ ಪ್ರಪಂಚವನ್ನು ವಿವರಿಸಲಿಲ್ಲ. ಪ್ರಪಂಚಕ್ಕೆ ಆಳುವವನೊಬ್ಬನಿದ್ದರೆ ಅವನು ಪ್ರಪಂಚವನ್ನು ವಿವರಿಸಿದಂತೆ ಆಗಲಿಲ್ಲ. ನಿಜವಾಗಿಯೂ ಅಲ್ಲ. ಸೃಷ್ಟಿಯ ಹೊರಗೆ ಇರುವ ದೇವರು ಇದನ್ನು ವಿವರಿಸುವುದಕ್ಕಂತೂ ಆಗುವುದೇ ಇಲ್ಲ. ಅವನು ನೀತಿಗೆ ಮಾರ್ಗದರ್ಶಕನಾಗಬಹುದು. ಆದರೆ ಅದು ಪ್ರಪಂಚದ ವಿವರಣೆ ಅಲ್ಲ. ಈಗ ಉದಯಿಸುವ, ಬರಬರುತ್ತಾ ಬೃಹದಾಕಾರವನ್ನು ತಾಳುವ, ಮೊದಲನೆ ಪ್ರಶ್ನೆಯೇ ವಿಶ್ವಕ್ಕೆ ಸಂಬಂಧಪಟ್ಟದ್ದು : ವಿಶ್ವ ಎಲ್ಲಿಂದ ಬಂತು? ಅದು ಹೇಗೆ ಇರುವುದು? ಇವೇ ಮೂಡಿದ ಹೊಸ ಪ್ರಶ್ನೆಗಳು. ಈ ಪ್ರಶ್ನೆಗೆ ಸಂಬಂಧಪಟ್ಟ ಹಲವು ಮಂತ್ರಗಳು ಈ ಭಾವವನ್ನು ವ್ಯಕ್ತಗೊಳಿಸಲು ರೂಪುಗೊಳ್ಳುತ್ತಿದ್ದವು. ಮತ್ತೆಲ್ಲಿಯೂ ಕೆಳಗೆ ಬರುವಷ್ಟು ಸುಂದರವಾಗಿ, ಕಾವ್ಯಮಯವಾಗಿ ಇದನ್ನು ಚಿತ್ರಿಸಿಲ್ಲ :</p>
		<p>“ಆಗ ಅಸ್ತಿಯೂ ಇರಲಿಲ್ಲ, ನಾಸ್ತಿಯೂ ಇರಲಿಲ್ಲ, ವಾಯು ಆಕಾಶಗಳಾವುವೂ ಇರಲಿಲ್ಲ. ಏನೂ ಇರಲಿಲ್ಲ. ಎಲ್ಲವನ್ನೂ ಯಾವುದು ಆವರಿಸಿತ್ತು? ಎಲ್ಲವೂ ಎಲ್ಲಿತ್ತು? ಆಗ ಮರಣವೂ ಇರಲಿಲ್ಲ, ಅಮರಣವೂ ಇರಲಿಲ್ಲ, ಹಗಲು ರಾತ್ರಿಗಳಾವುವೂ ಇರಲಿಲ್ಲ.” ಭಾಷಾಂತರದಲ್ಲಿ ಅದರ ಕಾವ್ಯಸೌಂದರ್ಯವಷ್ಟೋ ಹಾಳಾಗುವುದು. “ಆಗ ಮೃತ್ಯುವಿರಲಿಲ್ಲ, ಅಮೃತ್ಯುವಿರಲಿಲ್ಲ. ಹಗಲು-ರಾತ್ರೆಗಳ ಬದಲಾವಣೆ ಗಳಾವುವೂ ಇರಲಿಲ್ಲ. ಸಂಸ್ಕೃತ ಭಾಷೆಯೇ ಸಂಗೀತದಂತೆ ಇದೆ. “ಅದೊಂದೇ ಇತ್ತು. ಇಡೀ ವಿಶ್ವವನ್ನೆಲ್ಲ ವ್ಯಾಪಿಸಿರುವ ಪ್ರಾಣವೊಂದೇ ಇತ್ತು. ಅದಿನ್ನೂ ಚಲಿಸಲು ಪ್ರಾರಂಭಿಸಿರಲಿಲ್ಲ. ಅದು ಚಲಿಸದೆ ಇತ್ತು ಎಂಬ ಒಂದು ಭಾವನೆಯನ್ನು ಜ್ಞಾಪಕದಲ್ಲಿಡುವುದು ಒಳ್ಳೆಯದು. ಏಕೆಂದರೆ ಇದೇ ಅನಂತರ ಹಿಂದೂಗಳ ಸೃಷ್ಟಿ ಸಿದ್ದಾಂತದಲ್ಲಿ ಮೊಳೆಯುವುದು. ಹಿಂದೂ ತತ್ಯದ ಮತ್ತು ದಾರ್ಶನಿಕರ ದೃಷ್ಟಿಯಲ್ಲಿ ಈ ಸೃಷ್ಟಿಯಲ್ಲಿ ಚಲನೆಯ ರಾಶಿ. ಕೆಲವು ವೇಳೆ ಈ ಚಲನೆ ಕಡಮೆಯಾಗಿ ಸೂಕ್ಷ್ಮ ಸೂಕ್ಷ್ಮವಾಗಿ ಕೆಲವು ಕಾಲ ಆ ಸ್ಥಿತಿಯಲ್ಲಿರುವುದು. ಈ ಸೂಕ್ತದಲ್ಲಿ ವರ್ಣಿತವಾಗಿರುವ ಸ್ಥಿತಿ ಅದೇ. ಅದು ಚಲನೆಯಿಲ್ಲದ ಅಸ್ತಿತ್ವದಲ್ಲಿತ್ತು. ಸೃಷ್ಟಿ ಪ್ರಾರಂಭವಾದಾಗ ಅದು ಕಂಪಿಸಲು ತೊಡಗಿತು. ಅದರಿಂದಲೇ ಈ ಸೃಷ್ಟಿ ಸಮಸ್ತವೂ ಬಂದದ್ದು. ಆ ಒಂದು ಉಸಿರು, ಶಾಂತವಾಗಿ, ತನಗೆ ತಾನೇ ಆಲಂಬನವಾಗಿ ಇತ್ತು. ಅದರಾಚೆಗೆ ಏನೂ ಇರಲಿಲ್ಲ,</p>
		<p>“ಆದಿಯಲ್ಲಿ ತಮಸ್ಸು ಇತ್ತು. ನಿಮ್ಮಲ್ಲಿ ಯಾರಾದರೂ ಇಂಡಿಯಾ ದೇಶಕ್ಕೆ ಹೋಗಿದ್ದರೆ, ಅಥವಾ ಉಷ್ಣವಲಯಗಳಲ್ಲಿದ್ದರೆ, ಅಲ್ಲಿ ಮಳೆಗಾಲ ಹೇಗೆ ಆರಂಭವಾಗುವುದು ಎಂಬುದನ್ನು ನೋಡಿದಾಗ, ಈ ಪದಗಳು ಹೇಗೆ ಧ್ವನಿಪೂರ್ಣ ವಾಗಿವೆ ಎಂಬುದು ಗೊತ್ತಾಗುವುದು, ಮೂರು ಮಂದಿ ಕವಿಗಳು ಇದನ್ನು ವರ್ಣಿಸಿರು ವುದು ನನಗೆ ಜ್ಞಾಪಕವಿದೆ. ಮಿಲ್ಟನ್ (No light butdarkness visible” 'ಬೆಳಕಲ್ಲ, ಕಣ್ಣಿಗೆ ಕಾಣುವ ಕಗ್ಗತ್ತಲೆ' ಎನ್ನುವನು. ಕಾಳಿದಾಸ 'ಸೂಜಿ ತೂರಿಹೋಗು ವಷ್ಟು ಘನೀಭೂತವಾಗಿತ್ತು ಕತ್ತಲೆ' ಎನ್ನುವನು. ಆದರೆ ಯಾವುದೂ ವೇದದಲ್ಲಿ ಬರುವ ''ತಮಸ್ಸು ತಮಸ್ಸಿನಲ್ಲಿ ಆವೃತವಾಗಿತ್ತು ಎಂಬುದರ ಸಮಾಪಕ್ಕೆ ಬರುವುದಿಲ್ಲ. ಎಲ್ಲ ಒಣಗಿಹೋಗಿದೆ, ಕಟಲ್ ಕಟಿಲ್ ಎಂದು ಶಬ್ದ ಮಾಡುತ್ತಿದೆ. ಸೃಷ್ಟಿಯೆಲ್ಲ ಉರಿದುಹೋಗುವಂತೆ ಕಾಣುತ್ತಿದೆ. ಹಲವು ಕಾಲ ಹೀಗಿತ್ತು. ಒಂದು ದಿನ ಮಧ್ಯಾಹ್ನ ದೂರದ ದಿಗಂತದಲ್ಲಿ ಒಂದು ಚೂರು ಮುಗಿಲಿತ್ತು. ಅರ್ಧ ಗಂಟೆಯೊಳಗೆ ಅದು ಭೂಮಿಯನ್ನೆಲ್ಲ ವ್ಯಾಪಿಸಿತು. ಎಲ್ಲಿ ನೋಡಿದರೂ ಮೋಡ, ಕೆಳಗೆ ಮೇಲೆಲ್ಲಾ ಮೋಡ. ಆಗ ಜಲಪ್ರಳಯದಂತೆ ಮಳೆ ಆರಂಭವಾಗುವುದು. ಇಚ್ಛೆಯೇ ಸೃಷ್ಟಿಗೆ ಕಾರಣ ಎನ್ನುವರು. ಆದಿಯಲ್ಲಿ ಇದ್ದದ್ದು ಇಚ್ಛಾಶಕ್ತಿಯಾಯಿತು. ಈ ಇಚ್ಛಾಶಕ್ತಿಯೇ ಆಸೆಯ ರೂಪವನ್ನು ತಾಳಿತು. ಇದನ್ನು ನಾವು ನೆನಪಿನಲ್ಲಿಡಬೇಕಾಗಿದೆ. ಏಕೆಂದರೆ, ಈ ಆಸೆಯೇ ನಮ್ಮಲ್ಲಿರುವುದಕ್ಕೆಲ್ಲ ಕಾರಣ ಎನ್ನುವರು. ಈ ಇಚ್ಛೆಯೇ ಬೌದ್ದ ಮತ್ತು ವೇದಾಂತ ದರ್ಶನಗಳ ಮೂಲಾಧಾರ. ಅನಂತರ ಇದು ಜರ್ಮನ್ ತತ್ತ್ವಶಾಸ್ತ್ರಕ್ಕೂ ಸೇರಿ ಶೋಪನ್‌ಹೋರ್‌ನ ದರ್ಶನದ ಮೂಲಸ್ತಂಭವಾಗಿದೆ. ಈ ಸೂಕ್ತದಲ್ಲಿ ನಾವು ಮೊದಲು ಈ ಭಾವನೆಯನ್ನು ನೋಡುತ್ತೇವೆ. |</p>
		<p>'ಮೊದಲು ಆಸೆ ಅಂಕುರಿಸಿತು. ಇದೇ ಮನಸ್ಸಿಗೆ ಆದಿ, ಋಷಿಗಳು ಜ್ಞಾನದಿಂದ ತಮ್ಮ ಹೃದಯವನ್ನು ಪರಿಶೋಧಿಸಿ ಅಸ್ತಿ ನಾಸ್ತಿಗಳ ಮಧ್ಯೆ ಸೇತುವೆಯಂತೆ ಇರುವ ಇಚ್ಛೆಯನ್ನು ಕಂಡರು.”</p>
		<p>ಇದೊಂದು ಅಪೂರ್ವವಾದ ಮಾತು - “ಅವನಿಗೂ ಕೂಡ ತಿಳಿಯದೋ ಏನೊ? ಎಂದು ಹೇಳಿ ಕವಿ ಮುಕ್ತಾಯಮಾಡುವನು. ನಾವು ಈ ಮಂತ್ರದಲ್ಲಿ ಕಾವ್ಯ ಸೌಂದರ್ಯವಲ್ಲದೆ, ಸೃಷ್ಟಿಗೆ ಸಂಬಂಧಪಟ್ಟ ಪ್ರಶ್ನೆಗಳು ಸ್ಪಷ್ಟರೂಪವನ್ನು ತಾಳುವುದನ್ನು ನೋಡುತ್ತೇವೆ. ಸಾಧಾರಣ ಉತ್ತರಗಳು ಋಷಿಗಳಿಗೆ ಯಾವ ತೃಪ್ತಿಯನ್ನೂ ಕೊಡುವ ಸ್ಥಿತಿಯಲ್ಲಿರಲಿಲ್ಲ. ಅವರು ಅಷ್ಟು ಮುಂದುವರಿದು ಹೋಗಿದ್ದರು. ನಮ್ಮನ್ನೆಲ್ಲ ಆಳುವ ಸರ್ವೆಶ್ವರನು ಕೂಡ ಅವರಿಗೆ ತೃಪ್ತಿಯನ್ನು ಕೊಡಲಿಲ್ಲ. ಇವೆಲ್ಲ ಹೇಗೆ ಬಂದವು ಎಂಬುದನ್ನು ವಿವರಿಸುವ ಹಲವು ಮಂತ್ರಗಳು ಬರುವುವು. ಅವರು ಒಬ್ಬ ಸರ್ವೆಶ್ವರನಾದ ಸಗುಣ ಭಗವಂತನನ್ನು ಹುಡುಕಾಡುತ್ತಿದ್ದಾಗ, ಒಬ್ಬರಾದ ಮೇಲೆ ಒಬ್ಬ ದೇವರನ್ನು ಆ ಪೀಠಕ್ಕೆ ಏರಿಸಿದಂತೆ, ಹಲವು ಮಂತ್ರಗಳಲ್ಲಿ ಹಲವು ಭಾವನೆಗಳನ್ನು ಒಂದಾದ ಮೇಲೊಂದರಂತೆ ತೆಗೆದುಕೊಂಡು ಅದರ ಮೂಲಕ ಸರ್ವವನ್ನೂ ವಿವರಿಸಲು ಯತ್ನಿಸುವರು. ಒಂದು ಭಾವನೆಯನ್ನು ತೆಗೆದುಕೊಂಡು ಅದನ್ನೇ ಮುಖ್ಯವಾಗಿ ಮಾಡಿ, ಉಳಿದುವೆಲ್ಲ ಅದಕ್ಕೆ ಆಶ್ರಯವೆಂದು ವಿವರಿಸಲು ಯತ್ನಿಸುವರು. ಇದರಂತೆಯೇ ವಿವಿಧ ಭಾವನೆಗಳು ಕೂಡ. ಮೊದಲು ಪ್ರಾಣವನ್ನು ಇದಕ್ಕಾಗಿ ತೆಗೆದುಕೊಂಡರು. ಪ್ರಾಣಭಾವನೆಯನ್ನು ಅನಂತವಾಗಿ ಸರ್ವವ್ಯಾಪಿಯಾಗಿ ಮಾಡಿದರು. ಈ ಪ್ರಾಣವೇ ಎಲ್ಲಕ್ಕೂ ಆಶ್ರಯವಾಗಿರುವುದು. ಮನುಷ್ಯನ ದೇಹಕ್ಕೆ ಮಾತ್ರವಲ್ಲ, ಇದೇ ಸೂರ್ಯ ಚಂದ್ರರಲ್ಲಿರುವ ಬೆಳಕು, ಎಲ್ಲವನ್ನೂ ಚಲಿಸುತ್ತಿರುವಂತೆ ಮಾಡುತ್ತಿರುವುದೇ ಇದು, ಇದೇ ವಿಶ್ವದ ಕ್ರಿಯೋತ್ತೇಜಕ ಶಕ್ತಿ. ಇವುಗಳಲ್ಲಿ ಕೆಲವು ಪ್ರಯತ್ನಗಳು ಅತಿ ಸುಂದರವಾಗಿವೆ, ಕಾವ್ಯಮಯವಾಗಿವೆ. “ಅವನಿಂದಲೇ ಸುಂದರವಾದ ಉಷಸ್ಸು” ಎಂದು ವಿವರಿಸುವ ಮಂತ್ರ ಭಾವಗೀತಾತ್ಮಕವಾಗಿದೆ. ನಾವು ಈಗ ತಾನೇ ಓದಿದ ಈ ಆಸೆಯೇ ಸೃಷ್ಟಿಯ ಆಶಾಬೀಜವಾಯಿತು ಎಂಬುದನ್ನು ಸರ್ವೆಶ್ವರನ ಸ್ಥಾನಕ್ಕೆ ಒಯ್ದರು. ಆದರೆ ಇವಾವುವೂ ಅವರಿಗೆ ತೃಪ್ತಿಯನ್ನು ಕೊಡಲಿಲ್ಲ.</p>
		<p>ಇಲ್ಲಿ ಆ ಭಾವನೆಯನ್ನು ದೈವೀಪೀಠಕ್ಕೆ ಏರಿಸಿ ಅದಕ್ಕೆ ಒಂದು ವ್ಯಕ್ತಿಯ ರೂಪವನ್ನು ಕೊಡುವರು. ಆದಿಯಲಿ ಅವನೊಬ್ಬನೇ ಇದು ದು, ಇರುವುದಕೆಲ ಏಕಮಾತ್ರ ಒಡೆಯನೇ ಅವನು, ಅವನೇ ಈ ವಿಶ್ವಕ್ಕೆ ಆಶ್ರಯ. ಅವನೇ ಆತ್ಮಗಳನ್ನು ಸೃಷ್ಟಿಸಿದವನು, ಅವನೇ ಬಲಕ್ಕೆ ಕಾರಣ; ಎಲ್ಲ ದೇವರುಗಳೂ ಪೂಜಿಸುವುದೇ ಅವನನ್ನು, ಅವನ ಛಾಯೆಗಳೇ ಜನನ ಮತ್ತು ಮರಣ. ನಾವು ಮತ್ತಾರನ್ನು ಪೂಜಿಸಬೇಕು? ಯಾರ ಮಹಿಮೆಯನ್ನು ಹಿಮಾಲಯದ ಧವಳ ಶಿಖರಗಳು ಸಾರುತ್ತಿವೆಯೋ ಯಾರ ಮಹಿಮೆಯನ್ನು ಪೃಥ್ವಿಯ ಸಾಗರದ ನೀರೆಲ್ಲ ಸಾರುತ್ತಿದೆಯೋ'' - ಹೀಗೆ ಅದು ಮುಂದುವರಿಯುವುದು. ಆದರೆ ನಾನು ಈಗ ತಾನೆ ಹೇಳಿದಂತೆ ಅವರಿಗೆ ಇದರಿಂದ ತೃಪ್ತಿಯಾಗಲಿಲ್ಲ.</p>
		<p>ಕೊನೆಗೆ ನಾವೊಂದು ಅಪೂರ್ವ ಪರಿಸ್ಥಿತಿಗೆ ಬರುವವು. ಆರ್ಯರು ಇದುವರೆಗೆ</p>
		<p>ಉತ್ತರವನ್ನು ಬಾಹ್ಯಪ್ರಪಂಚದಲ್ಲಿ ಅರಸುತ್ತಿದ್ದರು. ತಮಗೆ ಕಂಡುದನ್ನೆಲ್ಲ ವಿಚಾರಿಸುತ್ತ ಹೋದರು. ಸೂರ್ಯ ಚಂದ್ರ ತಾರಕೆಗಳನ್ನೆಲ್ಲಾ ಪ್ರಶ್ನಿಸಿದರು. ಈ ರೀತಿ ಬರುವ ವಿಷಯಗಳನ್ನೆಲ್ಲ ಸಂಗ್ರಹಿಸಿದರು. ಪ್ರಕೃತಿ ಹೆಚ್ಚು ಎಂದರೆ ಒಬ್ಬ ಸಾಕಾರ ದೇವರನ್ನು ಮಾತ್ರ ಬೋಧಿಸಬಲ್ಲುದಾಗಿತ್ತು. ಅದಕ್ಕಿಂತ ಹೆಚ್ಚು ಏನೂ ಇಲ್ಲ. ಬಾಹ್ಯಪ್ರಪಂಚದ ಅನ್ವೇಷಣೆಯಲ್ಲಿ ಈ ಪ್ರಪಂಚಕ್ಕೆಲ್ಲ ಕಾರಣನಾದ ಒಬ್ಬ ಶಿಲ್ಪಿ ಮಾತ್ರ ನಮಗೆ ದೊರಕುವನು. ಇದನ್ನೇ ರಚನಾ ಸಿದ್ದಾಂತ ಎನ್ನುವುದು ನಮಗೆಲ್ಲ ತಿಳಿದಿರುವಂತೆ ಇದೇನೂ ಅಷ್ಟು ಯುಕ್ತಿಪೂರಿತವಾದ ಸಿದ್ದಾಂತವಲ್ಲ. ಇದು ಕೇವಲ ಬಾಲಿಶವಾದುದು. ಆದರೂ ಬಾಹ್ಯ ಪ್ರಪಂಚದ ಅನ್ವೇಷಣೆಯಲ್ಲಿ ಭಗವಂತನ ವಿಷಯವಾಗಿ ನಮಗೆ ದೊರಕಬಹುದಾದ ಸ್ವಲ್ಪವೇ ಇದು. ಅದು ಈ ಸೃಷ್ಟಿಯ ಕರ್ತೃವು ಒಬ್ಬನಿರಬೇಕು ಎನ್ನುವುದು. ಆದರೆ ಇದರಿಂದ ವಿಶ್ವವನ್ನು ವಿವರಿಸಿದಂತೆ ಆಗಲಿಲ್ಲ. ಈ ವಿಶ್ವಕ್ಕೆ ಬೇಕಾದ ಸಾಮಾನೆಲ್ಲ ಅವನ ಮುಂದೆ ಇತ್ತು. ದೇವರಿಗೆ ಇದೆಲ್ಲ ಬೇಕಾಗಿತ್ತು. ಇಲ್ಲಿ ಬರುವ ದೊಡ್ಡ ಆಕ್ಷೇಪಣೆಯೇ ದೇವರು ತನ್ನ ಎದುರಿಗೆ ಇರುವ ಸಾಮಾನಿನಿಂದಲೇ ಸೃಷ್ಟಿಸಬೇಕಾಗಿತ್ತು, ಬೇರೆ ವಿಧಿಯೇ ಇರಲಿಲ್ಲ. ಮನೆ ಕಟ್ಟುವವನು ಯಾವ ಸಾಮಾನಿನಿಂದ ಮನೆಕಟ್ಟಬೇಕೊ ಅದಿಲ್ಲದೆ ಮನೆ ಕಟ್ಟುವಂತೆಯೇ ಇಲ್ಲ. ಆದಕಾರಣ ಅವನು ಈ ವಸ್ತುಗಳಿಗೆ ಅಧೀನನಾದನು. ಅಂದರೆ ದೇವರು ಈ ವಸ್ತುಗಳ ಮೂಲಕ ಯಾವುದನ್ನು ರಚಿಸಲು ಸಾಧ್ಯವೊ ಅದನ್ನು ಮಾತ್ರ ಮಾಡಬಲ್ಲವನಾಗಿದ್ದನು. ಸೃಷ್ಟಿರಚನೆಯ ಸಿದ್ದಾಂತದ ಮೂಲಕ ನಮಗೆ ದೊರಕುವ ದೇವರು ಹೆಚ್ಚು ಎಂದರೆ ವಾಸ್ತುಶಿಲ್ಪಿ, ಒಂದು ಮಿತಿಯಲ್ಲಿರುವ ಸೃಷ್ಟಿಯ ರಚನಾಕಾರ. ಅವನು ವಸ್ತುಗಳಿಗೆ ಅಧೀನ. ಅವನು ಸ್ವತಂತ್ರನಲ್ಲ. ಇಷ್ಟನ್ನು ಅವರು ಆಗಲೇ ಕಂಡು ಹಿಡಿದಿದ್ದರು. ಇತರರಾದರೆ ಇಷ್ಟರಲ್ಲೇ ತೃಪ್ತರಾಗಿ ನಿಲ್ಲುತ್ತಿದ್ದರು. ಇತರ ದೇಶಗಳಲ್ಲಿ ಇದೇ ಆಯಿತು. ಆದರೆ ಮಾನವನ ಮನಸ್ಸು ಇಷ್ಟಕ್ಕೆ ತೃಪ್ತಿಗೊಳ್ಳಲಿಲ್ಲ. ಆಲೋಚಿಸುವ ಮತ್ತು ಗ್ರಹಿಸುವ ಮನಸ್ಸು ಮುಂದೆ ಹೋಗಲು ಇಚ್ಛಿಸುತ್ತಿತ್ತು. ಆದರೂ ಯಾರು ಹಿಂದೆ ಉಳಿದುಕೊಂಡರೋ ಅವರು ಮುಂದೆ ಇರುವವರ ಬೆಳವಣಿಗೆಗೆ ಅವಕಾಶ ಕೊಡಲಿಲ್ಲ. ಅದೃಷ್ಟವಶದಿಂದ ಆರ್ಯ ಋಷಿಗಳನ್ನು ಯಾವುದೂ ತಡೆಯುವಂತೆ ಇರಲಿಲ್ಲ. ಅವರಿಗೆ ಒಂದು ಪರಿಹಾರಬೇಕಾಗಿತ್ತು. ಈಗ ಅವರ ಅನ್ವೇಷಣೆ ಬಾಹ್ಯವನ್ನು ತ್ಯಜಿಸಿ ಅಂತರ್ಮುಖವಾಯಿತು. ಮೊದಲು ಅವರು ಅರಿತದ್ದೇ, ಕಣ್ಣು ಮತ್ತು ಉಳಿದ ಇಂದ್ರಿಯಗಳಿಂದ ಅಲ್ಲ ನಾವು ಬಾಹ್ಯ ಪ್ರಪಂಚವನ್ನು ಗ್ರಹಿಸುವುದು ಮತ್ತು ಧಾರ್ಮಿಕ ವಿಷಯವನ್ನು ತಿಳಿಯುವುದು, ಎಂಬುದು. ಈ ವಿವರಣೆ ಸಾಲದು ಎಂಬುದೇ ಅವರಿಗೆ ಹೊಳೆದ ಮೊದಲನೆಯ ಭಾವನೆ. ಈ ಕುಂದು ನಾವು ನೋಡುವಂತೆ ಭೌತಿಕ ಮತ್ತು ನೈತಿಕವಾಗಿತ್ತು. ಈ ಪ್ರಪಂಚಕ್ಕೆ ಕಾರಣ ನಿಮಗೆ ಗೊತ್ತಿಲ್ಲ ಎನ್ನುವನು ಒಬ್ಬ ಋಷಿ. “ನಿನಗೂ ನನಗೂ ದೊಡ್ಡದೊಂದು ವ್ಯತ್ಯಾಸವಿದೆ. ಇದಕ್ಕೆ ಕಾರಣವೇನು? ಏಕೆಂದರೆ ನೀನು ಇಂದ್ರಿಯಕ್ಕೆ ಸಂಬಂಧಪಟ್ಟ ವಿಷಯಗಳನ್ನು ಕುರಿತು ಮಾತನಾಡುತ್ತಿರುವೆ; ಇಂದ್ರಿಯಕ್ಕೆ ಸಂಬಂಧಪಟ್ಟ ವಿಷಯಗಳಲ್ಲಿ, ಕೇವಲ ಧರ್ಮದ ಬಾಹ್ಯಾಚಾರದಲ್ಲಿ ನೀನು ತೃಪ್ತನಾಗಿರುವೆ; ಆದರೆ ಇದಕ್ಕೆ ಅತೀತವಾಗಿರುವ ಪುರುಷ ತತ್ವವು ನನಗೆ ಗೊತ್ತಿದೆ.'</p>
		<p>- ಆಧ್ಯಾತ್ಮಿಕ ಭಾವನೆಗಳು ಹೇಗೆ ಬೆಳೆಯುತ್ತ ಹೋದವು ಎಂಬುದನ್ನು ನಿಮ್ಮ ಮುಂದೆ ವಿವರಿಸುತ್ತಿರುವಾಗ, ಇದರೊಡನೆ ಬೆಳೆದ ಮತ್ತೊಂದು ಭಾವನೆಯ ವಿಷಯವಾಗಿ ಸ್ವಲ್ಪ ಸೂಚನೆಯನ್ನು ಮಾತ್ರ ಕೊಡುತ್ತೇನೆ. ಏಕೆಂದರೆ ನಾನು ಇಂದು ವಿವರಿಸುತ್ತಿರುವ ವಿಷಯಕ್ಕೂ ಅದಕ್ಕೂ ಏನೂ ಸಂಬಂಧವಿಲ್ಲ. ಆದ್ದರಿಂದ ಅದರ ವಿಷಯ ಹೆಚ್ಚು ಹೇಳಬೇಕಾಗಿಲ್ಲ, ಅದು ಕ್ರಿಯಾವಿಧಿಗಳ ವಿಷಯ. ಆಧ್ಯಾತ್ಮಿಕಭಾವನೆ ಒಂದು ವೇಗದಲ್ಲಿ ಬೆಳೆಯುತ್ತ ಹೋದರೆ ಅದಕ್ಕಿಂತ ಹೆಚ್ಚಿನ ವೇಗದಲ್ಲಿ ಕ್ರಿಯಾವಿಧಿಗಳ ವಿಷಯಗಳು ಬೆಳೆಯುತ್ತ ಹೋದುವು. ಹಳೆಯ ಮೂಢನಂಬಿಕೆಗಳು ಇಷ್ಟು ಹೊತ್ತಿಗೆ ಬೆಳೆದು ಬೆಳೆದು ಅದೊಂದು ದೊಡ್ಡ ಕ್ರಿಯಾವಿಧಿಗಳ ಮೊತ್ತವಾಗಿತ್ತು; ಹಿಂದೂ ಜೀವನವನ್ನು ನಿರ್ಮೂಲಮಾಡುವ ಸ್ಥಿತಿಯಲ್ಲಿತ್ತು. ಅದು ಈಗಲೂ ಇದೆ. ಅದು ನಮ್ಮನ್ನು ಮೆಟ್ಟಿಕೊಂಡು ಜೀವನದ ಪ್ರತಿಯೊಂದು ಕಾರ್ಯಕ್ಷೇತ್ರಕ್ಕೂ ಧಾಳಿಯಿಟ್ಟು ನಮ್ಮನ್ನು ಹುಟ್ಟು ಗುಲಾಮರನ್ನಾಗಿ ಮಾಡಿದೆ. ಆದರೂ ಬಹಳ ಪೂರ್ವದಲ್ಲೇ ಇದನ್ನು ವಿರೋಧಿಸುತ್ತಿದ್ದವರೂ ಇದ್ದರು. ಅವರ ಒಂದು ಆಕ್ಷೇಪಣೆಯೇ ಇದು: ಈ ಬಾಹ್ಯಾಚಾರದ ವ್ಯಾಮೋಹ - ಒಂದು ರೀತಿ ಉಡಿಗೆ ತೊಡುವುದು, ಒಂದು ರೀತಿ ಊಟ ಮಾಡುವುದು ಇವೆಲ್ಲ ಕೇವಲ ಬಾಹ್ಯಾಡಂಬರಗಳು. ಏಕೆಂದರೆ ನೀವು ಕೆಲವು ವಿಷಯವಸ್ತುಗಳಲ್ಲಿಯೇ ತೃಪ್ತರಾಗಿರುವುರಿಂದ ಮುಂದುವರಿಯಲು ನಿಮಗೆ ತವಕವೇ ಇರುವುದಿಲ್ಲ. ಇದೊಂದು ನಮ್ಮಲ್ಲಿ ಮತ್ತು ಪ್ರತಿಯೊಬ್ಬರಲ್ಲಿ ಇರುವ ದೊಡ್ಡ ಕಷ್ಟ. ಹೆಚ್ಚು ಎಂದರೆ ನಾವು ಆಧ್ಯಾತ್ಮಿಕ ವಿಷಯಗಳನ್ನು ಕೇಳುವಾಗ ಇಂದ್ರಿಯಗಳು ನಮ್ಮ ಪ್ರಮಾಣ ಆಗುವುವು. ಇಲ್ಲವೆ ಹಲವು ದಿನಗಳ ಕಾಲ ಒಬ್ಬನು ತತ್ಯ, ದೇವರು, ಅತೀಂದ್ರಿಯ ಮುಂತಾದುವುಗಳನ್ನು ಕೇಳಿ ಆದ ಮೇಲೆ ಇದರಿಂದ ಎಷ್ಟು ಹಣ ಸಿಕ್ಕುವುದು, ಇದರಿಂದ ಎಷ್ಟು ವಿಷಯಸುಖ ದೊರಕುವುದು ಎಂದು ಪ್ರಶ್ನಿಸುವನು. ಸ್ವಾಭಾವಿಕವಾಗಿ ಅವನ ಆನಂದವೆಲ್ಲ ಇಂದ್ರಿಯಗಳಲ್ಲಿ ಇರುವುದು. ಆದರೆ ಋಷಿಗಳು ಈ ಇಂದ್ರಿಯ ತೃಪ್ತಿಯೇ ಸತ್ಯವು ನಮಗೆ ಕಾಣದಂತೆ ಮಾಡಿರುವುದು ಎಂದು ಹೇಳುವರು. ಬಾಹ್ಯಾಚಾರ, ಇಂದ್ರಿಯ ತೃಪ್ತಿ ಮತ್ತು ಹಲವು ಕಾಲ್ಪನಿಕ ಸಿದ್ಧಾಂತಗಳನ್ನು ನೇಯುವುದು ಇವೇ ಸತ್ಯವು ನಮಗೆ ಕಾಣದಂತೆ ಮರೆಮಾಡಿರುವ ತೆರೆ. ಇದೊಂದು ಅತಿ ಮುಖ್ಯ ವಿಷಯ. ಈ ಆದರ್ಶವನ್ನು ಕೊನೆಯವರೆಗೂ ವಿಮರ್ಶಿಸಿ, ಇದರಿಂದ ವೇದಾಂತದ ಅದ್ಭುತ ಮಾಯಾಸಿದ್ಧಾಂತ ಹೇಗೆ ಆಯಿತು ಎಂಬುದನ್ನು ನೋಡಬೇಕಾಗಿದೆ. ಸತ್ಯ ಯಾವಾಗಲೂ ಅಲ್ಲಿತ್ತು, ಆದರೆ ಈ ಮಾಯೆಯ ತೆರೆ ಅದನ್ನು ಮುಚ್ಚಿತ್ತು ಎಂಬುದೇ ಸರಿಯಾದ ವೇದಾಂತದ ವಿವರಣೆ.</p>
		<p>ಪುರಾತನ ಆರ್ಯಧೀಮಂತರು ಹೊಸದೊಂದು ಅಧ್ಯಾಯವನ್ನು ಪ್ರಾರಂಭಿಸಿದರು. ಬಾಹ್ಯಪ್ರಪಂಚದ ಯಾವ ಅನ್ವೇಷಣೆಯೂ ಅವರ ಪ್ರಶ್ನೆಗೆ ಉತ್ತರ ಕೊಡಲಾರದು ಎಂಬುದನ್ನು ಅವರು ಅರಿತರು. ತಲೆತಲಾಂತರಗಳ ತನಕ ಇಲ್ಲಿ ಹುಡಕಾಡಬಹುದು, ಆದರೆ ಅವರ ಪ್ರಶ್ನೆಗೆ ಉತ್ತರ ದೊರಕಲಾರದು. ಆದಕಾರಣವೇ ಅವರು ಬೇರೊಂದು ಮಾರ್ಗಕ್ಕೆ ಕೈಹಾಕಿದರು. ಇಂದ್ರಿಯಾಭಿಲಾಷೆ, ಕ್ರಿಯಾವಿಧಿಗಳು, ಇವು ತಮಗೂ ಸತ್ಯಕ್ಕೂ ಮಧ್ಯೆ ಒಂದು ತೆರೆಯನ್ನು ತಂದೊಡ್ಡಿವೆ ಎಂಬುದನ್ನು ಈ ಮಾರ್ಗದಲ್ಲಿ ಕಲಿತರು.</p>
		<p>ಇದನ್ನು ಕೇವಲ ಕ್ರಿಯಾವಿಧಿಗಳಿಂದಲೂ ನಿವಾರಿಸ ಲಾಗುವುದಿಲ್ಲ. ಅವರು ತಮ್ಮ ಮನಸ್ಸನ್ನೇ ಗಮನಿಸಬೇಕು. ಸತ್ಯವನ್ನು ತಮ್ಮಲ್ಲಿಯೇ ಅರಿಯಬೇಕಾದರೆ ಮನಸ್ಸನ್ನು ವಿಶ್ಲೇಷಿಸಬೇಕು. ಬಾಹ್ಯಪ್ರಪಂಚದಿಂದ ಏನೂ ಪ್ರಯೋಜನವಾಗಲಿಲ್ಲ. ಅನಂತರ ಅವರು ಅಂತರ್ಮುಖಿಗಳಾದರು. ಆಗಲೇ ನಿಜವಾದ ವೇದಾಂತ ಪ್ರಾರಂಭವಾಗುವುದು. ಇದೇ ವೇದಾಂತ ತತ್ಯಕ್ಕೆ ಮೂಲಾಧಾರ. ನಾವು ಮುಂದುವರಿದಂತೆಲ್ಲ ವಿಚಾರವೆಲ್ಲ ಅಂತರ್ಮುಖ ಜಗತ್ತಿಗೆ ಸಂಬಂಧ ಪಟ್ಟುದೆಂಬುದನ್ನು ನೋಡುವೆವು. ಆದಿಯಲ್ಲಿಯೇ ಅದು ಯಾವ ಧರ್ಮದಲ್ಲಿಯೂ ಸತ್ಯವನ್ನು ಹುಡುಕಲು ಯತ್ನಿಸಬೇಡಿ. ಅದು ಇಲ್ಲಿದೆ, ಮಾನವನ ಅಂತರಾತ್ಮನಲ್ಲಿ. ಮಾನವನ ಆತ್ಮವೇ ಅತ್ಯಂತ ವಿಸ್ಮಯಕಾರಿಯಾದುದು, ಇದೇ ಎಲ್ಲಾ ಜ್ಞಾನ ನಿಧಿ, ಎಲ್ಲಾ ಜೀವನದ ಮೂಲ; ಸತ್ಯವನ್ನು ಇಲ್ಲಿ ಅರಸಿ'' ಎಂದು ಹೇಳುವಂತೆ ಇತ್ತು. ಯಾವುದು ಇಲ್ಲಿ ಇಲ್ಲವೋ ಅದು ಅಲ್ಲಿ ಇರಲಾರದು. ಯಾವುದು ಬಾಹ್ಯದಲ್ಲಿದೆಯೋ ಅದು ಹೆಚ್ಚು ಎಂದರೆ ಆಂತರ್ಯದಲ್ಲಿರುವುದರ ಒಂದು ಅಸ್ಪಷ್ಟ ಪ್ರತಿಬಿಂಬ ಎಂಬುದನ್ನು ಕ್ರಮೇಣ ಕಂಡುಹಿಡಿದರು. ವಿಶ್ವಕ್ಕೆ ಬಾಹ್ಯವಾಗಿರುವ “ಸರ್ವಶ್ವರ ಎಂಬ ಹಳೆಯ ಭಾವನೆಯನ್ನು ಮೊದಲು ಸ್ವೀಕರಿಸಿ ಅದನ್ನು ವಿಶ್ವದ ಒಳಗೆ ಇಟ್ಟರು. ಅವನು ಬಾಹ್ಯದಲ್ಲಿರುವ ದೇವರಲ್ಲ, ಅವನು ವಿಶ್ವಾತ್ಮ ಎಂದರು. ಅನಂತರ ಅವನನ್ನು ತಮ್ಮ ಆತ್ಮನೊಳಗೆ ಸೇರಿಸಿದರು. ಅವನು ಇಲ್ಲಿ ಅಂತರಾಮಿಯಾಗಿರುವನು, ನಮ್ಮ ಆತ್ಮನ ಆತ್ಮನಾಗಿರುವನು, ನಮ್ಮಲ್ಲಿರುವ ಸತ್ಯವಾಗಿರುವನು.</p>
		<p>ವೇದಾಂತ ತತ್ವವನ್ನು ಚೆನ್ನಾಗಿ ಗ್ರಹಿಸಬೇಕಾದರೆ ಹಲವು ಮುಖ್ಯ ಭಾವನೆಗಳನ್ನು ಅರಿಯಬೇಕು. ಮೊದಲನೆಯದಾಗಿ ನಾವು ಯಾವುದನ್ನು ಕಾಂಟ್‌ನ ಅಥವಾ ಹೆಗೆಲ್‌ನ ಸಿದ್ದಾಂತ ಎನ್ನುವೆವೊ ಹಾಗೆ ಇದೊಂದು ಸಿದ್ಧಾಂತವಲ್ಲ. ಇದು ಒಂದು ಗ್ರಂಥವೂ ಅಲ್ಲ, ಒಬ್ಬ ಕರ್ತೃವಿನದೂ ಅಲ್ಲ. ವೇದಾಂತವೆಂದರೆ ಬೇರೆ ಬೇರೆ ಕಾಲಗಳಲ್ಲಿ ಬರೆದ ಹಲವು ಗ್ರಂಥಗಳು. ಕೆಲವು ವೇಳೆ ಒಂದು ಗ್ರಂಥದಲ್ಲಿ ಸುಮಾರು ಐವತ್ತು ಭಿನ್ನ ಭಿನ್ನ ಭಾವನೆಗಳು ಬರುತ್ತವೆ. ಅವನ್ನು ಸರಿಯಾಗಿ ಜೋಡಿಸಿಯೂ ಇರುವುದಿಲ್ಲ, ಸುಮ್ಮನೆ ಆಲೋಚನೆಗಳನ್ನು ಹಾಗೆಯೇ ಗುರುತು ಮಾಡಿ ಇಟ್ಟಂತೆ ಇರುತ್ತದೆ. ಕೆಲವು ವೇಳೆ ಮತ್ಯಾವುವೋ ಅನಾವಶ್ಯಕವಾದ ವಿಷಯಗಳ ಮಧ್ಯೆ ಒಂದು ಅದ್ಭುತ ಭಾವನೆ ಕಾಣುವುದು. ಆದರೆ ಅದರಲ್ಲಿ ಈ ಒಂದು ವಿಷಯ ಮುಖ್ಯವಾಗಿದೆ: ಅದೇನೆಂದರೆ ಉಪನಿಷತ್ತಿನಲ್ಲಿ ಬರುವ ಭಾವನೆ ಯಾವಾಗಲೂ ಪ್ರಗತಿಪರವಾಗಿರುವುದು. ಆ ಹಳೆಯ ಒರಟು ಭಾಷೆಯಲ್ಲಿ ಪ್ರತಿಯೊಬ್ಬ ಋಷಿಯ ಮನಸ್ಸು ಹೇಗೆ ಬೆಳೆಯುತ್ತ ಹೋಯಿತು. ಎಂಬುದನ್ನು ಚಿತ್ರಿಸಿರುವಂತಿದೆ. ಭಾವನೆಗಳು ಮೊದಮೊದಲು ಒರಟಾಗಿದ್ದು, ಕ್ರಮೇಣ ಅವು ಸೂಕ್ಷ್ಮವಾಗುತ್ತ ಬಂದು ವೇದಾಂತದ ಗುರಿ ಸೇರುವುದನ್ನು ವಿವರವಾಗಿ ನಿರೂಪಿಸಿರುವರು. ಕೊನೆಗೆ ಈ ಗುರಿ ಒಂದು ದರ್ಶನದ ಹೆಸರನ್ನು ಪಡೆಯುವುದು. ಪ್ರಾರಂಭದಲ್ಲಿ ಇದು ದೇವತೆಗಳ ಅನ್ವೇಷಣೆ, ಅನಂತರ ಸೃಷ್ಟಿ ಹೇಗೆ ಪ್ರಾರಂಭವಾಯಿತು ಎಂಬ ಪ್ರಶ್ನೆ, ಅನಂತರ ಈ ಪ್ರಶ್ನೆಯೇ ಹೆಚ್ಚು ತಾತ್ವಿಕವಾಗಿ ಸ್ಪಷ್ಟವಾಗಿ ಯಾವುದನ್ನು ಅರಿತರೆ ನಾವು ಎಲ್ಲವನ್ನು ಅರಿಯಬಹುದೊ” ಅಂತಹ ಒಂದು ಏಕತೆಗೆ ನಮ್ಮನ್ನು ಒಯ್ಯುವುದು.</p>
	</section>
	<section class="level1 unnumbered" epub:type="chapter" role="doc-chapter" id="id-034">
		<h1 class="level1-title" epub:type="title">ವೇದಾಂತ ಮತ್ತು ಹಕ್ಕುಬಾಧ್ಯತೆಗಳು <sup><a epub:type="noteref" href="999-aside.xhtml#id-001-66">*</a></sup></h1>
		<p>(ಲಂಡನ್ನಿನಲ್ಲಿ ನೀಡಿದ ಉಪನ್ಯಾಸ)</p>
		<p>ಅದೈತವೇದಾಂತದ ತಾತ್ವಿಕ ಭಾಗವನ್ನು ಬಹುಪಾಲು ಪೂರೈಸಿರುವೆವು. ಬಹುಶಃ ತಿಳದುಕೊಳ್ಳುವುದಕ್ಕೆ ಅತಿ ಕಷ್ಟವಾದ ಭಾಗವೊಂದು ಉಳಿದಿದೆ. ಅದೈತ ವೇದಾಂತದ ಪ್ರಕಾರ ನಮ್ಮ ಸುತ್ತಲಿರುವುದೆಲ್ಲ, ಇಡೀ ಬ್ರಹ್ಮಾಂಡವೆ, ಆ ನಿರಪೇಕ್ಷವಾದ ವಸ್ತುವಿನ ವಿಕಾಸ. ಇದನ್ನು ಸಂಸ್ಕೃತದಲ್ಲಿ ಬ್ರಹ್ಮ ಎನ್ನುವರು. ಬ್ರಹ್ಮನೇ ಈ ಪ್ರಕೃತಿಯಾಗಿರುವನು. ಆದರೆ ಇಲ್ಲೊಂದು ತೊಡಕು ಬರುವುದು, ನಿರಪೇಕ್ಷವಾದ ಬ್ರಹ್ಮ ಬದಲಾಗುವುದು ಹೇಗೆ? ಈ ಬ್ರಹ್ಮವನ್ನು ಬದಲಾಗುವಂತೆ ಮಾಡುವುದು ಯಾವುದು ? ತಮ್ಮತಃ ಬ್ರಹ್ಮ ಅವಿಕಾರಿ, ಅವಿಕಾರಿಯ ವಿಕಾರವೆಂಬುದು ವಿರೋಧಾಭಾಸ, ಸಗುಣ ದೇವರನ್ನು ನಂಬುವವರಿಗೂ ಒಂದು ತೊಡಕು ಇದೆ. ಈ ಸೃಷ್ಟಿ ಹೇಗೆ ಬಂತು? ಇದು ಶೂನ್ಯದಿಂದ ಬಂದಿರಲಾರದು. ಇದು ಯುಕ್ತಿಗೆ ವಿರೋಧ. ಶೂನ್ಯದಿಂದ ಎಂದೂ ಯಾವುದೂ ಬರಲಾರದು. ಕಾರ್ಯವೇ ಕಾರಣದ ಮತ್ತೊಂದು ಅವಸ್ಥೆ. ಬೀಜದಿಂದ ದೊಡ್ಡ ಮರ ಬೆಳೆಯುವುದು, ಮರವೆಂದರೆ, ಬೀಜ+ಅದು ತೆಗೆದುಕೊಂಡ ನೀರು ಗಾಳಿ ಇತ್ಯಾದಿ. ಅದು ತೆಗೆದುಕೊಂಡ ಗಾಳಿಯನ್ನು ಮತ್ತು ನೀರನ್ನು ಅಳೆಯುವುದಕ್ಕೆ ಒಂದು ಉಪಕರಣವಿದ್ದಿದ್ದರೆ ಅದು ಕಾರ್ಯವಾದ ಮರವೇ ಎಂಬುದನ್ನು ತೋರಿಸಬಹುದಾಗಿತ್ತು. ಆಧುನಿಕ ವಿಜ್ಞಾನ ನಿಸ್ಸಂಶಯವಾಗಿ ಕಾರ್ಯವು ಕಾರಣದ ಬೇರೊಂದು ಅವಸ್ಥೆ ಎಂಬುದನ್ನು ತೋರಿದೆ. ಕಾರಣವು ಭಿನ್ನರೂಪ ತಾಳಿ ಕಾರ್ಯವಾಗುವುದು. ಯಾವ ಕಾರಣವೂ ಇಲ್ಲದೆ ಪ್ರಪಂಚ ಆಯಿತು ಎಂಬ ತೊಡಕಿನಿಂದ ಪಾರಾಗಬೇಕಾಗಿದೆ. ಬ್ರಹ್ಮನೇ ಈ ಪ್ರಪಂಚ ಆಗಿರುವನು ಎಂದು ಒಪ್ಪಿಕೊಳ್ಳಲೇಬೇಕಾಗಿದೆ.</p>
		<p>ನಾವು ಒಂದು ಕಷ್ಟದಿಂದ ಪಾರಾಗಿ ಮತ್ತೊಂದು ಕಷ್ಟದ ಬಲೆಗೆ ಬಿದ್ದಿರುವೆವು. ಎಲ್ಲಾ ಸಿದ್ದಾಂತಗಳೂ ದೇವರು ಎಂದರೆ ಅವಿಕಾರಿ ಎಂದು ಒಪ್ಪಿಕೊಳ್ಳುವುವು. ದೇವರನ್ನು ಹುಡುಕುವಾಗಲೆಲ್ಲ ಮಾನವನಲ್ಲಿ ಇದ್ದ ಏಕಮಾತ್ರ ಭಾವನೆ ಸ್ವಾತಂತ್ರ್ಯ ಎಂಬುದನ್ನು ಚಾರಿತ್ರಿಕವಾಗಿ ತೋರಿರುವೆವು, ಅನ್ವೇಷಣೆ ಇನ್ನೂ ಅತಿ ಕೆಳಗಿನ ಮಟ್ಟದಲ್ಲಿರುವಾಗಲೂ ಅದು ಸ್ವಾತಂತ್ರ್ಯಕ್ಕಾಗಿ ಪ್ರಯತ್ನಿಸುತ್ತಿರುತ್ತದೆ. ಸ್ವಾತಂತ್ರ್ಯ ಮತ್ತು ನಿರ್ವಿಕಾರ ಭಾವನೆ ಎರಡೂ ಒಂದೇ. ಸ್ವತಂತ್ರವಾಗಿರುವುದು ಮಾತ್ರ ಎಂದಿಗೂ ಬದಲಾಗುವುದಿಲ್ಲ, ನಿರ್ವಿಕಾರಿಯಾಗಿರುವುದು ಮಾತ್ರ ಸ್ವತಂತ್ರ. ಏಕೆಂದರೆ ಬದಲಾವಣೆ ಯಾವುದೊ ಒಂದು ಹೊರಗಿನ ವಸ್ತುವಿನಿಂದ ಆಗುವುದು; ಇಲ್ಲವೆ ತಾನೇ ಸುತ್ತಲಿನ ವಾತಾವರಣಕ್ಕಿಂತ ಬಲವಾಗಿರುವುದರಿಂದ ತನ್ನಲ್ಲಿಯೇ ಬದಲಾವಣೆಯಾಗುವುದು. ಬದಲಾಗುವುದೆಲ್ಲ ಯಾವುದೋ ಒಂದು ಕಾರಣ ಅಥವಾ ಅನೇಕ ಕಾರಣಗಳಿಂದ ಬದ್ಧವಾಗಿದೆ. ಆದಕಾರಣ ಅದು ನಿರ್ವಿಕಾರಿಯಾಗಲಾರದು. ದೇವರೇ ಪ್ರಪಂಚವಾಗಿದ್ದರೆ ಅವನು ನಮ್ಮ ಕಣ್ಣೆದುರಿಗೆ ಇರುವನು, ಅವನು ಬದಲಾಗಿರುವನು. ಅನಂತಬ್ರಹ್ಮ ನಮ್ಮ ಕಣ್ಣೆದುರಿಗೆ ಇರುವ ಸಾಂತ ಪ್ರಪಂಚವಾದರೆ ಅವನ ಅನಂತತೆಯಲ್ಲಿ ಇಷ್ಟು</p>
		<p>ಕಡಮೆ ಆದಂತೆ ಆಯಿತು. ಆದಕಾರಣ ಬ್ರಹ್ಮವು ಅನಂತದಿಂದ ವಿಶ್ವವನ್ನು ತೆಗೆದಷ್ಟು ಆಗುವನು. ಬದಲಾಗುವ ದೇವರು ದೇವರೆ ಅಲ್ಲ. ಪ್ರಪಂಚವೇ ದೇವರು ಎಂಬ ಸಿದ್ಧಾಂತದಿಂದ ಪಾರಾಗುವುದಕ್ಕೆ ವೇದಾಂತಿಗಳ ಬಳಿ ಧೈರ್ಯವಾದ ಒಂದು ಸಿದ್ದಾಂತವಿದೆ. ಅದೇ ನಾವು ತಿಳಿದಿರುವ ಮತ್ತು ಆಲೋಚಿಸುವ ಪ್ರಪಂಚ ಇಲ್ಲವೆನ್ನುವುದು ನಿರ್ವಿಕಾರವು ಬದಲಾಗಿಲ್ಲ. ಈ ಪ್ರಪಂಚವೆಲ್ಲ ಒಂದು ತೋರಿಕೆ, ಸತ್ಯವಲ್ಲ. ಭಿನ್ನ ಭಿನ್ನ ಭಾಗಗಳು, ಅಲ್ಪವಸ್ತುಗಳು, ಈ ವ್ಯತ್ಯಾಸಗಳೆಲ್ಲ ಕೇವಲ ತೋರಿಕೆಯವು. ಇವು ವಸ್ತುವಿನ ಸ್ವಭಾವದಲ್ಲಿಲ್ಲ. ಬ್ರಹ್ಮ ಎಂದಿಗೂ ಪ್ರಪಂಚವಾಗಿಲ್ಲ, ಅವನೆಂದಿಗೂ ಬದಲಾಗಿಲ್ಲ. ನಾವು ಬ್ರಹ್ಮನನ್ನು ಪ್ರಪಂಚದಂತೆ ಕಾಣುತ್ತಿರುವೆವು; ಏಕೆಂದರೆ ನಾವು ದೇಶ-ಕಾಲ-ನಿಮಿತ್ತಗಳ ಮೂಲಕ ನೋಡಬೇಕಾಗಿರುವುದರಿಂದ. ಈ ತೋರಿಕೆಯ ವ್ಯತ್ಯಾಸಕ್ಕೆ ಕಾರಣ ದೇಶ-ಕಾಲ-ನಿಮಿತ್ತಗಳು. ಆದರೆ ನಿಜವಾಗಿಯೂ ಈ ವ್ಯತ್ಯಾಸವಿಲ್ಲ. ಇದೊಂದು ಧೈರ್ಯವಾದ ಸಿದ್ದಾಂತವೇನೋ ನಿಜ. ನಾವು ಈ ಸಿದ್ದಾಂತವನ್ನು ಮತ್ತೂ ಸ್ಪಷ್ಟವಾಗಿ ವಿವರಿಸಬೇಕಾಗಿದೆ. ಇದು ಸಾಧಾರಣವಾಗಿ ಭಾವಿಸುವ ಭಾವಸತ್ತಾವಾದ (idealism) ಅಲ್ಲ. ಇದು ಪ್ರಪಂಚ ಇಲ್ಲ ಎಂದು ಹೇಳುವುದಿಲ್ಲ, ಅದು ಇದೆ ಆದರೆ ನಾವು ಈಗ ಭಾವಿಸುವಂತೆ ಇಲ್ಲ. ಇದನ್ನು ವಿವರಿಸುವುದಕ್ಕೆ ಅದೈತ ವೇದಾಂತಿಗಳು ಕೊಡುವ ಉದಾಹರಣೆ ಪ್ರಖ್ಯಾತವಾಗಿದೆ. ರಾತ್ರಿಯಲ್ಲಿ ಒಂದು ಮೋಟು ಮರವನ್ನು ಕೆಲವು ಮೂಢರು ದೆವ್ವವೆಂದು ತಿಳಿಯುವರು; ಕಳ್ಳನು ಪೋಲೀಸಿನವನೆಂದು ತಿಳಿಯುವನು, ಸ್ನೇಹಿತನಿಗಾಗಿ ಕಾಯುತ್ತಿರುವವನಿಗೆ ಅದು ಸ್ನೇಹಿತನಂತೆ ಕಾಣುವುದು. ಆದರೆ ಆ ಮೋಟುಮರ ಮಾತ್ರ ಬದಲಾಗಲಿಲ್ಲ. ಆದರೆ ಬದಲಾವಣೆಯೆಲ್ಲ ನೋಡುವವರ ಮನಸ್ಸಿನಲ್ಲಿ ಆದದ್ದು. ನಾವು ಇದನ್ನು ಮನಶ್ಯಾಸ್ತ್ರದ ಮೂಲಕ ಚೆನ್ನಾಗಿ ಅರ್ಥಮಾಡಿಕೊಳ್ಳಬಲ್ಲೆವು. ನಮ್ಮಿಂದ ಹೊರಗೆ ಏನೋ ಇದೆ. ನೈಜಸ್ವಭಾವ ನಮಗೆ ಗೊತ್ತಿಲ್ಲ, ಗೊತ್ತಾಗುವಂತೆಯೂ ಇಲ್ಲ. ಅದನ್ನು X ಎಂದು ಕರೆಯೋಣ. ನಮ್ಮ ಒಳಗೆ ಒಂದು ಇದೆ. ಅದೂ ಕೂಡ ನಮಗೆ ಗೊತ್ತಿಲ್ಲ ಮತ್ತು ಗೊತ್ತಾಗುವಂತೆಯೂ ಇಲ್ಲ. ಅದನ್ನು y ಎಂದು ಕರೆಯೋಣ. ನಮಗೆ ಗೊತ್ತಿರುವುದು X+y ಗಳ ಸಮ್ಮಿಶ್ರಣ. ನಮಗೆ ತಿಳಿದಿರುವುದಕ್ಕೆ ಎರಡು ಭಾಗಗಳು ಇರಬೇಕು. ಅದೇ ಹೊರಗಿನ x ಮತ್ತು ಒಳಗಿನ y. ನಮಗೆ ಗೊತ್ತಿರುವುದೇ x+y. ಪ್ರಪಂಚದಲ್ಲಿರುವ ಪ್ರತಿಯೊಂದು ರೂಪವೂ ಸ್ವಲ್ಪ ಬಾಹ್ಯಪ್ರಪಂಚಕ್ಕೆ ಸೇರಿದ್ದು, ಸ್ವಲ್ಪ ನಮ್ಮದು. ವೇದಾಂತ ಹೇಳುವುದೇ ಈ x ಮತ್ತು y ಗಳು ಒಂದೇ ಎಂದು.</p>
		<p>ಕೆಲವು ಪಾಶ್ಚಾತ್ಯ ತತ್ತ್ವಜ್ಞರು ಕೂಡ ಇದೇ ನಿರ್ಧಾರಕ್ಕೆ ಬಂದಿರುವರು. ಅವರಲ್ಲಿ ಹರ್‌ಬಗ್ಸ್ ಸ್ಪೆನ್ಸರ್ ಮತ್ತು ಇತರ ಆಧುನಿಕ ತತ್ತ್ವಜ್ಞರು ಇದ್ದಾರೆ. ಒಂದು ಹೂವಿನಲ್ಲಿ ವಿಕಾಸವಾಗುತ್ತಿರುವ ಶಕ್ತಿಯೇ ನನ್ನ ಚೇತನದ ಅಂತರಾಳದಲ್ಲಿಯೂ ವ್ಯಕ್ತವಾಗುತ್ತಿರುವುದು ಎಂದರೆ ವೇದಾಂತಿಗಳು ಬೋಧಿಸುವುದೂ ಇದೇ ಭಾವನೆಯನ್ನೇ. ಅಂದರೆ ಬಾಹ್ಯ ಮತ್ತು ಆಂತರಿಕ ಸತ್ಯಗಳು ಒಂದೇ ಎಂಬುದು. ಕೇವಲ ಭಿನ್ನತೆಯಿಂದ ಮಾತ್ರ ಬಾಹ್ಯ ಮತ್ತು ಆಂತರಿಕ ಎಂಬ ಭಾವನೆಗಳು ಇರುವುವು, ವಸ್ತುಗಳಲ್ಲಿ ಅಲ್ಲ. ಉದಾಹರಣೆಗೆ ನಮಗೆ ಮತ್ತೊಂದು ಇಂದ್ರಿಯ ಬಂದರೆ ಇಡೀ ಜಗತ್ತು ಬದಲಾಗುವುದು.</p>
		<p>ದೃಕ್ ದೃಶ್ಯವನ್ನು ಬದಲಾಯಿಸುವುದು ಎಂಬುದನ್ನು ಇದು ತೋರುವುದು. ನಾನು ಬದಲಾದರೆ ಬಾಹ್ಯಪ್ರಪಂಚವೂ ಬದಲಾಗುವುದು. ಆದಕಾರಣವೆ ವೇದಾಂತ ಈ ನಿರ್ಧಾರಕ್ಕೆ ಬರುವುದು: ನಾನು ನೀವು ಮತ್ತು ಪ್ರಪಂಚದಲ್ಲಿರುವ ಎಲ್ಲವೂ, ಅಂಶಗಳಲ್ಲ, ನಾವೆಲ್ಲ ಅದೇ ಪೂರ್ಣ ಆಗಿದ್ದೇವೆ. ನೀವೇ ಆ ಪೂರ್ಣ ನಿರಪೇಕ್ಷ, ಅದರಂತೆಯೇ ಎಲ್ಲರೂ ಕೂಡ. ಏಕೆಂದರೆ ಇಲ್ಲಿ ಅಂಶದ ಭಾವನೆಯೇ ಬರುವುದಿಲ್ಲ. ಈ ಭಿನ್ನತೆಗಳು, ನಿರ್ಬಂಧಗಳು ಕೇವಲ ತೋರಿಕೆಗೆ, ಅವು ವಸ್ತುತಃ ಇಲ್ಲ. ನಾನು ಪೂರ್ಣ, ಪರಿಶುದ್ದ, ನಾನೆಂದೂ ಬದ್ದನಾಗಿರಲಿಲ್ಲ. ನೀನು ಬದ್ದನೆಂದು ಭಾವಿಸಿದರೆ ಬದ ನಾಗಿಯೇ ಉಳಿಯುವೆ, ಮುಕನೆಂದು ಭಾವಿಸಿದರೆ ಮುಕ್ತನಾಗುವೆ ಎಂದು ವೇದಾಂತ ಧೈರ್ಯವಾಗಿ ಸಾರುವುದು, ವೇದಾಂತದ ಮುಖ್ಯ ಗುರಿಯೆ, ಆದರ್ಶವೆ, ನಾವು ಹಿಂದೆ ಯಾವಾಗಲೂ ಮುಕ್ತರಾಗಿದ್ದೆವು, ಮತ್ತು ಎಂದೆಂದಿಗೂ ಮುಕ್ತರಾಗಿಯೇ ಇರುವೆವು ಎಂಬುದನ್ನು ತೋರುವುದಾಗಿದೆ. ನಾವೆಂದಿಗೂ ಬದಲಾಗುವುದಿಲ್ಲ, ನಾವೆಂದಿಗೂ ಜನಿಸಿಲ್ಲ. ಹಾಗಾದರೆ ಈ ಬದಲಾವಣೆಗಳೆಲ್ಲ ಏನು? ಹಾಗಾದರೆ ಈ ಬಾಹ್ಯಪ್ರಪಂಚ ಏನಾಗುವುದು? ಕಾಲ-ದೇಶ-ನಿಮಿತ್ತಗಳಿಂದ ಬದ್ದವಾದ ತೋರಿಕೆಯ ಪ್ರಪಂಚ ಇದು. ಇದನ್ನು ಸಂಸ್ಕೃತದಲ್ಲಿ ವಿವರವಾದ ಎನ್ನುವರು, ಅಂದರೆ ಪ್ರಕೃತಿಯ ವಿಕಾಸ ಮತ್ತು ಬ್ರಹ್ಮನ ಆವಿರ್ಭಾವ ಎಂದು, ನಿರಪೇಕ್ಷ ಬ್ರಹ್ಮ ಬದಲಾಗುವುದಿಲ್ಲ, ಅದು ಹೊಸದಾಗಿ ವಿಕಾಸವಾಗುವುದಿಲ್ಲ. ಒಂದು ಸಣ್ಣ ಅಮಿಾಬದಲ್ಲಿ ಅನಂತವಾದ ಪೂರ್ಣತೆ ಸುಪ್ತವಾಗಿದೆ. ಅದಕ್ಕೆ ಒಂದು ಅಮಿಾಬದ ಆವರಣ ಇರುವುದರಿಂದ ಅದನ್ನು ಅಮಿಾಬ ಎಂದು ಕರೆಯುತ್ತಾರೆ. ಅಮಿಾಬದಿಂದ ಹಿಡಿದು ಪೂರ್ಣ ಮಾನವನಾಗುವವರೆಗೆ ಆಗುವ ಬದಲಾವಣೆ ಒಳಗೆ ಅಲ್ಲ. ಚೈತನ್ಯ ಯಾವಾಗಲೂ ಒಂದೇ ಸಮನಾಗಿರುವುದು, ಅವಿಕಾರಿಯಾಗಿರುವುದು. ಆವರಣದಲ್ಲಿ ಮಾತ್ರ ಬದಲಾವಣೆ ಆಗುವುದು. - ಇಲ್ಲೊಂದು ತೆರೆ ಇದೆ, ಹೊರಗೆ ಒಂದು ರಮ್ಯವಾದ ದೃಶ್ಯ ಇದೆ. ಈ ತೆರೆಯಲ್ಲಿ ಒಂದು ಸಣ್ಣ ರಂಧ್ರವಿದೆ. ಇದರ ಮೂಲಕ ಹೊರಗೆ ಇರುವುದು ಸ್ವಲ್ಪ ಕಾಣುವುದು. ಈ ರಂಧ್ರ ವಿಸ್ತಾರವಾಗುತ್ತ ಬಂದಂತೆಲ್ಲ ಹೆಚ್ಚು ಹೆಚ್ಚು ದೃಶ್ಯಗಳು ಕಾಣುತ್ತ ಬರುವುವು. ಈ ತೆರೆ ಸಂಪೂರ್ಣ ಮಾಯವಾದರೆ ನಾವು ದೃಶ್ಯದ ಎದುರಿಗೆ ಸಾಕ್ಷಾತ್ತಾಗಿ ನಿಲ್ಲುವೆವು. ಹೊರಗಿರುವ ದೃಶ್ಯವೇ ಆತ್ಮ, ಆದರೆ ಮುಂದೆ ಇರುವ ತೆರೆಯೆ ಕಾಲ-ದೇಶನಿಮಿತ್ತವೆಂಬ ಮಾಯೆ. ಅದರಲ್ಲಿ ಎಲ್ಲೋ ಒಂದು ರಂಧ್ರವಿದೆ, ಅದರ ಮೂಲಕ ನಮಗೆ ದೃಶ್ಯ ಸ್ವಲ್ಪ ಕಾಣುವುದು. ರಂಧ್ರ ದೊಡ್ಡದಾದರೆ ಹೆಚ್ಚು ಕಾಣುವುದು, ಅದು ಸಂಪೂರ್ಣ ಮಾಯವಾದರೆ ನಾನೇ ಆತ್ಮನೆಂಬುದು ಗೊತ್ತಾಗುವುದು. ಆದಕಾರಣ ಬದಲಾವಣೆಗಳು ಪ್ರಕೃತಿಯಲ್ಲಿ ಮಾತ್ರ; ಆತ್ಮನಲ್ಲಿ ಅಲ್ಲ. ಕೊನೆಗೆ ಆತ್ಮವು ಸಂಪೂರ್ಣ ವ್ಯಕ್ತವಾಗುವವರೆಗೆ ಪ್ರಕೃತಿ ವಿಕಾಸವಾಗುತ್ತ ಹೋಗುವುದು. ಎಲ್ಲರಲ್ಲಿಯೂ ಆತ್ಮವಿರುವುದು. ಕೆಲವರಲ್ಲಿ ಅದು ಇತರರಿಗಿಂತ ಹೆಚ್ಚಾಗಿ ಪ್ರಕಟವಾಗುವುದು. ಇಡೀ ಪ್ರಪಂಚ ಒಂದು ಆತ್ಮವನ್ನು ಕುರಿತು ಮಾತನಾಡುವಾಗ ಒಂದು ಮತ್ತೊಂದಕ್ಕಿಂತ ಉತ್ತಮ ಎಂದು ಹೇಳುವುದರಲ್ಲಿ ಅರ್ಥವಿಲ್ಲ. ಆತ್ಮವನ್ನು ಕುರಿತು ಮಾತನಾಡುವಾಗ</p>
		<p>ಮಾನವನು ಪ್ರಾಣಿಗಿಂತ ಅಥವಾ ಸಸ್ಯಕ್ಕಿಂತ ಮೇಲು ಎಂದರೆ ಅದಕ್ಕೆ ಅರ್ಥವಿಲ್ಲ. ಇಡೀ ಬ್ರಹ್ಮಾಂಡವೇ ಒಂದಾಗಿರುವುದು. ಸಸ್ಯಗಳಲ್ಲಿ ಆತ್ಮನ ಪ್ರಕಟನೆಗೆ ಆತಂಕಗಳು ಹೆಚ್ಚು. ಪ್ರಾಣಿಗಳಲ್ಲಿ ಅದಕ್ಕಿಂತ ಕಡಮೆ, ಮನುಷ್ಯನಲ್ಲಿ ಅದಕ್ಕಿಂತಲೂ ಕಡಮೆ, ಸುಸಂಸ್ಕೃತರಾದ ಮನುಷ್ಯರಲ್ಲಿ ಅದು ಇನ್ನೂ ಕಡಮೆ, ಆಧ್ಯಾತ್ಮಿಕ ಜೀವಗಳಲ್ಲಿ ಅದು ಮತ್ತೂ ಕಡಮೆ, ಪೂರ್ಣಾತ್ಮನಲ್ಲಿ ಅದೆಲ್ಲ ಸಂಪೂರ್ಣ ಮಾಯವಾಗಿದೆ. ನಮ್ಮ ಹೋರಾಟ ಸಾಧನೆಗಳೆಲ್ಲ, ಸುಖದುಃಖಗಳೆಲ್ಲ, ಅಳುನಗುಗಳೆಲ್ಲ, ನಾವು ಮಾಡುವ ಕಾರ್ಯಗಳಲ್ಲಿ ಮತ್ತು ಆಲೋಚನೆಗಳೆಲ್ಲ ನಮ್ಮನ್ನು ಆ ಗುರಿಯೆಡೆಗೆ ಒಯ್ಯುತ್ತಿವೆ. ಅವು ಆವರಣವನ್ನು ಹರಿಯುವುದಕ್ಕೆ, ರಂಧ್ರವನ್ನು ದೊಡ್ಡದು ಮಾಡುವುದಕ್ಕೆ, ಸತ್ಯಕ್ಕೂ ತೋರಿಕೆಯ ಪ್ರಕೃತಿಗೂ ಇರುವ ತೆರೆಯನ್ನು ತೆಳ್ಳಗೆ ಮಾಡುವುದಕ್ಕೆ ಪ್ರಯತ್ನಿಸುತ್ತಿವೆ. ಆತ್ಮವನ್ನು ಮುಕ್ತಗೊಳಿಸುವುದಲ್ಲ ನಮ್ಮ ಕರ್ತವ್ಯ, ಇರುವ ಬಂಧನದಿಂದ ಪಾರಾಗುವುದು ನಮ್ಮ ಕರ್ತವ್ಯ. ಸೂರ್ಯನನ್ನು ಹಲವು ಮೋಡಗಳ ತೆರೆಗಳು ಮುತ್ತಿವೆ. ಆದರೆ ಸೂರ್ಯ ಇದರಿಂದ ಬಾಧಿತನಾಗುವುದಿಲ್ಲ. ಗಾಳಿಯ ಕರ್ತವ್ಯ ಮೋಡವನ್ನು ಚೆದರಿಸುವುದು. ಎಷ್ಟು ಹೆಚ್ಚು ಮೋಡಗಳು ಹೋಗುವುವೋ ಅಷ್ಟು ಚೆನ್ನಾಗಿ ಸೂರ್ಯ ಪ್ರಾಕಾಶಿಸುವನು. ಸನಾತನವಾದ ನಿರಪೇಕ್ಷನಾದ ಸಚ್ಚಿದಾನಂದಸ್ವರೂಪನಾದ ಆತ್ಮನಲ್ಲಿ ಏನೂ ವ್ಯತ್ಯಾಸವಾಗುವುದಿಲ್ಲ. ಆತ್ಮನಿಗೆ ಜನನಮರಣಗಳು ಇಲ್ಲ. ಜನನಮರಣಗಳು, ಪುನರ್ಜನ್ಮ, ಸ್ವರ್ಗಕ್ಕೆ ಹೋಗುವುದು ಮುಂತಾದುವು ಆತ್ಮನಿಗಲ್ಲ. ಇವೆಲ್ಲ ವಿವಿಧ ತೋರಿಕೆಗಳು, ಮರೀಚಿಕೆಗಳು. ಕೆಟ್ಟ ಕೃತ್ಯಗಳನ್ನು ಆಲೋಚಿಸುತ್ತಿದ್ದರೆ, ಕೆಲವು ಕಾಲದ ಮೇಲೆ ಇಂತಹ ಆಲೋಚನೆಗಳೇ ಇಂತಹ ಕನಸಿಗೆ ಕಾರಣವಾಗುವುವು. ಮಾನವನು ತಾನು ಒಂದು ದೊಡ್ಡ ನರಕದಲ್ಲಿರುವೆನು ಎಂದು ಭಾವಿಸುವನು; ದೊಡ್ಡ ಯಾತನೆಗೆ ಗುರಿಯಾಗುತ್ತಿರುವೆನು ಎಂದು ತಿಳಿಯುವನು. ಕೆಲವು ವೇಳೆ ಒಳ್ಳೆಯ ಆಲೋಚನೆಗಳನ್ನು ಮತ್ತು ಕೆಲಸಗಳನ್ನು ಕಾಣುವನು. ಅವನಿಗೆ ಈಗಿನ ಕನಸು ಆದಮೇಲೆ ತಾನೊಂದು ಒಳ್ಳೆಯ ಲೋಕದಲ್ಲಿರುವೆನು, ಎಂದು ಭಾವಿಸುವನು. ಹೀಗೆಯೇ ಕನಸಿನಿಂದ ಕನಸಿಗೆ ಹೋಗುತ್ತಿರುವನು. ಆದರೆ ಒಂದು ಸಮಯ ಬರುವುದು. ಆಗ ಕನಸೆಲ್ಲ ಮಾಯವಾಗುವುದು. ನಮ್ಮಲ್ಲಿ ಪ್ರತಿಯೊಬ್ಬರಿಗೂ ಈ ಪ್ರಪಂಚವೇ ಒಂದು ಕನಸು ಎನ್ನುವ ಸ್ಥಿತಿ ಬರುವುದು. ಆಗ ಆತ್ಮವು ಸುತ್ತಲಿರುವ ವಾತಾವರಣಕ್ಕಿಂತ ಸಹಸ್ರ ಪಾಲು ಮೇಲು ಎಂದು ಗೊತ್ತಾಗುವುದು. ಸುತ್ತಲಿರುವ ವಾತಾವರಣದಿಂದ ಪಾರಾಗುವುದಕ್ಕೆ ನಾವು ಪ್ರಯತ್ನಿಸುತ್ತಿರುವಾಗ ಒಂದು ಸಮಯ ಬರುವುದು, ಆಗ ಆತ್ಮನೊಂದಿಗೆ ಹೋಲಿಸಿದರೆ ವಾತಾವರಣಕ್ಕೆ ಏನೂ ಬೆಲೆಯಿಲ್ಲ ಎಂದು ಗೊತ್ತಾಗು ವುದು. ಇದಕ್ಕೆಲ್ಲ ಒಂದು ಕಾಲ ಬರಬೇಕು. ಅನಂತತೆಯಲ್ಲಿ ಕಾಲಕ್ಕೆ ಬೆಲೆಯಿಲ್ಲ. ಕಾಲವೆನ್ನುವುದು ಮಹಾಸಿಂಧುವಿನಲ್ಲಿ ಒಂದು ಬಿಂದು. ನಾವು ಆ ಸಮಯ ಬರುವವರೆಗೆ ಕಾಯಬಹುದು, ಅಲ್ಲಿಯವರೆಗೆ ಉದ್ವಿಗ್ನತೆಯಿಲ್ಲದೆ ಇರಬಹುದು.</p>
		<p>ತಿಳಿದೋ ತಿಳಿಯದೆಯೋ ಇಡೀ ಪ್ರಪಂಚ ಆ ಗುರಿಯಡೆಗೆ ಹೋಗುತ್ತಿದೆ. ಚಂದ್ರ ಇತರ ಗ್ರಹಗಳ ಆಕರ್ಷಣೆಯಿಂದ ಪಾರಾಗಲು ಯತ್ನಿಸುತ್ತಿರುವನು, ಕೊನೆಗೆ ಅವನು ಅದರಿಂದ ಪಾರಾಗಿ ಬರುವನು. ಆದರೆ ಯಾರು ತಾವೇ ಬೇಗ ಪಾರಾಗಬೇಕೆಂದು ಇಚ್ಛೆಪಡುವರೋ ಅವರು ಬೇಗ ಪಾರಾಗುವರು. ಈ ಸಿದ್ಧಾಂತದಲ್ಲಿ ನಾವೇ ಕಣ್ಣಾರೆ ಕಾಣುವ ಒಂದು ಪ್ರಯೋಜನವೇ, ವಿಶ್ವ ಪ್ರೇಮ ಎಂಬ ಭಾವನೆ ಈ ದೃಷ್ಟಿಯಿಂದ ಮಾತ್ರ ಸಾಧ್ಯ ಎಂಬುದು. ಎಲ್ಲರೂ ಸಹಯಾತ್ರಿಕರು, ಎಲ್ಲಾ ಜೀವಿಗಳು, ಸಸ್ಯ, ಪ್ರಾಣಿಗಳು ಕೂಡ, ನನ್ನ ಸಹೋದರರು-ಮಾನವ ಮಾತ್ರ ಅಲ್ಲ. ನನ್ನ ಸಹೋದರನಾದ ಮೂರ್ಖನೂ, ನನ್ನ ಸಹೋದರನಾದ ಸಸಿಯೂ ಕೂಡ; ನನ್ನ ಒಳ್ಳೆಯ ಸಹೋದರ ಮಾತ್ರವಲ್ಲ, ನನ್ನ ಕೆಟ್ಟ ಸಹೋದರ ಕೂಡ; ನನ್ನ ಧರ್ಮಾತ್ಮನಾದ ಸಹೋದರ ಮಾತ್ರವಲ್ಲ, ದುರಾತ್ಮನಾದ ಸಹೋದರ ಕೂಡ - ಎಲ್ಲರೂ ಸಹ ಯಾತ್ರಿಕರುಇವರೆಲ್ಲ ಒಂದೇ ಗುರಿಯೆಡೆಗೆ ಹೋಗುತ್ತಿರುವರು. ಎಲ್ಲರೂ ಒಂದೇ ಪ್ರವಾಹದಲ್ಲಿ ತೇಲುತ್ತಿರುವರು. ಪ್ರತಿಯೊಬ್ಬರೂ ಆ ಅನಂತ ಸ್ವಾತಂತ್ರ್ಯದೆಡೆಗೆ ಧಾವಿಸುತ್ತಿರುವರು. ನಾವು ಈ ಪ್ರವಾಹವನ್ನು ತಡೆಯುವ ಹಾಗಿಲ್ಲ, ಯಾರೂ ಇದನ್ನು ತಡೆಯಲಾರರು. ಯಾರು ಎಷ್ಟು ಪ್ರಯತ್ನಪಟ್ಟರೂ ಪ್ರವಾಹಕ್ಕೆ ಎದುರಾಗಿ ಹಿಂದಕ್ಕೆ ಹೋಗಲು ಆಗುವುದಿಲ್ಲ. ಅವನನ್ನು ಪ್ರವಾಹ ಮುಂದಕ್ಕೆ ನೂಕುವುದು, ಕೊನೆಗೆ ಅವನು ಮುಕ್ತನಾಗುವನು. ಸೃಷ್ಟಿಯೆಂದರೆ ಮುಕ್ತಿಯ ಕಡೆಗೆ ಹೋಗಲು ನಡೆಸುವ ಹೋರಾಟ; ನಮ್ಮ ವ್ಯಕ್ತಿತ್ವದ ಕೇಂದ್ರಕ್ಕೆ ಪುನಃ ಸೇರುವುದಕ್ಕೆ ಪ್ರಯತ್ನ. ಈಗ ನಾವು ಅಲ್ಲಿಂದ ಈಚೆಗೆ ಎಸೆಯಲ್ಪಟ್ಟವರಂತೆ ಇರುವೆವು. ನಾವಿಲ್ಲಿರುವುದೇ ನಾವು ಕೇಂದ್ರದ ಕಡೆ ಹೋಗುತ್ತೇವೆ ಎನ್ನುವುದನ್ನು ತೋರುವುದು. ಈ ಕೇಂದ್ರದ ಆಕರ್ಷಣೆಯ ಅಭಿವ್ಯಕ್ತಿಯನ್ನೇ ನಾವು ಪ್ರೇಮ ಎನ್ನುವುದು.</p>
		<p>ಈ ಪ್ರಪಂಚ ಎಲ್ಲಿಂದ ಬರುವುದು, ಎಲ್ಲಿರುವುದು, ಎಲ್ಲಿಗೆ ಹೋಗುವುದು ಎಂಬ ಪ್ರಶ್ನೆಯನ್ನು ಹಾಕುವರು. ಇದಕ್ಕೆ ಉತ್ತರವೇ ಪ್ರೇಮದಿಂದ ಬಂತು, ಪ್ರೇಮ ದಲ್ಲಿದೆ, ಪುನಃ ಪ್ರೇಮಕ್ಕೆ ಹೋಗುವುದು ಎಂಬುದು. ಆದಕಾರಣ ನಮಗೆ ಇಚ್ಛೆ ಇರಲಿ ಇಲ್ಲದಿರಲಿ, ಅಂತೂ ನಾವು ಹಿಂದಕ್ಕೆ ಹೋಗುವಂತಿಲ್ಲ. ಪ್ರತಿಯೊಬ್ಬರೂ ಎಷ್ಟೇ ವಿರೋಧವಾಗಿ ಹೋರಾಡಲಿ, ಕೇಂದ್ರಕ್ಕೆ ಹೋಗಬೇಕಾಗಿದೆ. ತಿಳಿದು ಇದಕ್ಕಾಗಿ ಯಾರು ಪ್ರಯತ್ನಿಸುವರೊ ಅವರ ಮಾರ್ಗ ಸುಗಮವಾಗುವುದು, ಘರ್ಷಣೆ ಕಡಮೆಯಾಗುವುದು. ಗುರಿಯನ್ನು ಬೇಗ ಸೇರುವರು. ಸ್ವಾಭಾವಿಕವಾಗಿ ಇದರಿಂದ ಬರುವ ಮತ್ತೊಂದು ನಿರ್ಣಯವೇ ಜ್ಞಾನ ಮತ್ತು ಶಕ್ತಿಯೆಲ್ಲ ಆಗಲೇ ಎಲ್ಲರಲ್ಲಿಯೂ ಸುಪ್ತವಾಗಿದೆ, ಅದೆಲ್ಲೂ ಹೊರಗಿನಿಂದ ಬರುವುದಿಲ್ಲ ಎಂಬುದು. ಯಾವುದನ್ನು ಪ್ರಕೃತಿ ಎನ್ನುವವೊ ಅದು ಪ್ರತಿಬಿಂಬಿಸುವ ಕನ್ನಡಿ ಅಷ್ಟೆ; ಪ್ರಕೃತಿಯ ಪ್ರಯೋಜನ ಅಷ್ಟೇ. ಜ್ಞಾನವೆಂದರೆ ಪ್ರಕೃತಿ ಕನ್ನಡಿಯ ಮೇಲೆ ಉಂಟಾಗುವ ಅಂತರಂಗದ ಪ್ರತಿಬಿಂಬ, ಯಾವುದನ್ನು ಶಕ್ತಿ, ಪ್ರಕೃತಿರಹಸ್ಯ ಎನ್ನುವೆವೊ ಅವೆಲ್ಲ ಒಳಗಿವೆ. ಬಾಹ್ಯ ಪ್ರಪಂಚದಲ್ಲಿರುವುದೆಲ್ಲ ಒಂದು ತುದಿಮೊದಲಿಲ್ಲದ ಬದಲಾವಣೆ, ಪ್ರಕೃತಿಯಲ್ಲಿ ಯಾವ ಜ್ಞಾನವೂ ಇಲ್ಲ. ಜ್ಞಾನವೆಲ್ಲ ಆತ್ಮನಿಂದ ಬರುವುದು. ಮಾನವನು ಜ್ಞಾನವನ್ನು ವ್ಯಕ್ತಗೊಳಿಸುವನು. ತನ್ನಲ್ಲಿಯೇ ಅದನ್ನು ಕಂಡುಹಿಡಿಯುವನು. ಅನಂತ ಕಾಲದಿಂದಲೂ ಅದು ಅಲ್ಲಿಯೇ ಇದೆ. ಪ್ರತಿಯೊಬ್ಬರೂ ಜ್ಞಾನಘನ, ಪ್ರತಿಯೊಬ್ಬರೂ ಆನಂದಮೂರ್ತಿಗಳು,</p>
		<p>ಪ್ರತಿಯೊಬ್ಬರೂ ಸತ್ ಸ್ವರೂಪರು. ಸಮಾನತೆಗೆ ಸಂಬಂಧಿಸಿದಂತೆ ಇತರ ಕಡೆ ನೋಡಿದಂತೆಯೇ, ನೈತಿಕ ಪರಿಣಾಮವೂ ಹೀಗೆಯೇ ಇರುತ್ತದೆ.</p>
		<p>ಹಕ್ಕುಬಾಧ್ಯತೆಗಳಿಗಾಗಿ ಹೋರಾಡುವುದೇ ಮಾನವಕೋಟಿಯ ಒಂದು ಮಹಾದುಃಖವಾಗಿರುವುದು. ಎರಡು ಶಕ್ತಿಗಳು ಯಾವಾಗಲೂ ಕೆಲಸ ಮಾಡುತ್ತಿವೆ. ಒಂದು ಜಾತಿಯನ್ನು ನಿರ್ಮಿಸುತ್ತಿದೆ, ಮತ್ತೊಂದು ಜಾತಿಯನ್ನು ಧ್ವಂಸಮಾಡುತ್ತಿದೆ. ಆದರೆ ಒಂದು ಹಕ್ಕುಬಾಧ್ಯತೆಗೆ ಕಾರಣವಾಗುತ್ತಿದೆ, ಮತ್ತೊಂದು ಅದನ್ನು ನಿರ್ಮೂಲ ಮಾಡುತ್ತಿದೆ. ಹಕ್ಕುಬಾಧ್ಯತೆಗಳು ನಾಶವಾದಾಗಲೆಲ್ಲ ಜನಾಂಗಕ್ಕೆ ಹೆಚ್ಚು ಹೆಚ್ಚು ಜ್ಞಾನ ಬರುವುದು, ಅದು ಪ್ರಗತಿಪರ ವಾಗುವುದು. ನಮ್ಮ ಸುತ್ತಲೂ ಈ ಹೋರಾಟವನ್ನು ನೋಡುತಿರುವೆವು. ಮೊದಲು ಹಕುಬಾಧ ತೆಯ ಮಗೀಯ ಸ್ವರೂಪ ಇದೆ. ಅದೇ ಬಲಾಡ್ಯನಿಗೆ ಬಲಹೀನನ ಮೇಲೆ ಇರುವ ಹಕ್ಕುಬಾಧ್ಯತೆ. ಅನಂತರ ಐಶ್ವರ್ಯದ ಹಕ್ಕುಗಳಿವೆ. ಒಬ್ಬನಿಗೆ ಮತ್ತೊಬ್ಬನಿಗಿಂತ ಹೆಚ್ಚು ಐಶ್ವರ್ಯವಿದ್ದರೆ ಅವನಿಗೆ ಹೆಚ್ಚು ಹಕ್ಕುಗಳು ಬೇಕು. ಇದಕ್ಕಿಂತ ಸೂಕ್ಷ್ಮವಾದ ಆದರೆ ಇದಕ್ಕಿಂತಲೂ ಪ್ರಬಲವಾದ ಬುದ್ದಿಯ ಹಕ್ಕಿದೆ. ಒಬ್ಬನಿಗೆ ಇತರರಿಗಿಂತ ಹೆಚ್ಚು ಗೊತ್ತಿದೆ ಎಂದು ಹೆಚ್ಚು ಹಕ್ಕುಗಳನ್ನು ಆಶಿಸುವನು. ಕೊನೆಯದೆ, ಅತಿ ದುಷ್ಟವಾದುದೆ, ಆಧ್ಯಾತ್ಮಿಕತೆಯ ಹಕ್ಕು, ಕೆಲವರಿಗೆ ದೇವರು ಧರ್ಮದ ವಿಷಯ ಹೆಚ್ಚು ಗೊತ್ತಿದೆ ಎಂದು ಎಲ್ಲರಿಗಿಂತ ಹೆಚ್ಚು ಹಕ್ಕುಗಳನ್ನು ಕೇಳುವರು. 'ಕುರಿಮಂದೆಯಂತೆ ಇರುವ ಜನರೇ, ಬಂದು ನಮ್ಮನ್ನು ಪೂಜಿಸಿ, ನಾವು ದೇವದೂತರು, ನೀವು ನಮ್ಮನ್ನು ಪೂಜಿಸಬೇಕು' ಎನ್ನುವರು. ಇತರರಿಗಿಂತ ತಮಗೆ ಯಾವುದೇ ವಿಧವಾದ ದೈಹಿಕ, ಮಾನಸಿಕ, ಆಧ್ಯಾತ್ಮಿಕವಾದ ವಿಶೇಷ ಹಕ್ಕುಗಳನ್ನು ಒಪ್ಪುವವರು ಯಾರೂ ನಿಜವಾದ ವೇದಾಂತಿಗಳಾಗಿರಲಾರರು. ಯಾರಿಗೂ ಯಾವ ವಿಧವಾದ ಹಕ್ಕುಗಳೂ ಇಲ್ಲ. ಒಂದೇ ಶಕ್ತಿ ಎಲ್ಲರಲ್ಲಿಯೂ ಇದೆ. ಒಬ್ಬ ಹೆಚ್ಚು ಅದನ್ನು ವ್ಯಕ್ತಗೊಳಿಸಿರುವನು, ಮತ್ತೊಬ್ಬ ಅದನ್ನು ಕಡಮೆ ವ್ಯಕ್ತಗೊಳಿಸಿರುವನು. ಈ ಶಕ್ತಿ ಎಲ್ಲರಲ್ಲಿಯೂ ಸುಪ್ತವಾಗಿದೆ. ವಿಶೇಷ ಹಕ್ಕಿಗೆ ಇಲ್ಲಿ ಅವಕಾಶವೆಲ್ಲಿದೆ? ಜ್ಞಾನವೆಲ್ಲ ಎಲ್ಲರಲ್ಲಿಯೂ ಇದೆ, ಅತಿ ಮೂಢನಲ್ಲಿಯೂ ಇದೆ, ಅವನು ಅದನ್ನು ವ್ಯಕ್ತಗೊಳಿಸಿಲ್ಲ ಅಷ್ಟೆ. ಬಹುಶಃ ಅದನ್ನು ವ್ಯಕ್ತಗೊಳಿಸಲು ಅವಕಾಶ ಸಿಕ್ಕಿಲ್ಲ, ವಾತಾವರಣ ಅದಕ್ಕೆ ಸೂಕ್ತವಾಗಿರಲಿಲ್ಲ. ಅವನಿಗೆ ಅವಕಾಶ ಸಿಕ್ಕಿದರೆ ಅದನ್ನು ವ್ಯಕ್ತಗೊಳಿಸುವನು. ಒಬ್ಬ ಜನ್ಮತಃ ಮತ್ತೊಬ್ಬನಿಗಿಂತ ಮೇಲು ಎನ್ನುವುದಕ್ಕೆ ವೇದಾಂತದಲ್ಲಿ ಅರ್ಥವಿಲ್ಲ. ಎರಡು ಜನಾಂಗಗಳಲ್ಲಿ ಒಂದು ಮೇಲು ಮತ್ತೊಂದು ಕೀಳು ಎನ್ನುವುದಕ್ಕೂ ಅರ್ಥವಿಲ್ಲ. ಅವರಿಬ್ಬರನ್ನೂ ಒಂದೇ ವಾತಾವರಣದಲ್ಲಿಟ್ಟು ನೋಡಿ, ಅದೇ ಬುದ್ದಿ ಪ್ರಕಟವಾಗುವುದೋ ಇಲ್ಲವೋ ಎನ್ನುವುದನ್ನು, ಒಂದು ರಾಷ್ಟ್ರವು ಮತ್ತೊಂದಕ್ಕಿಂತ ಮೇಲು ಎನ್ನುವುದಕ್ಕೆ ನಿಮಗೆ ಅಧಿಕಾರವಿಲ್ಲ. ಆಧ್ಯಾತ್ಮಿಕ ದೃಷ್ಟಿಯಿಂದಂತೂ ಯಾರೂ ವಿಶೇಷ ಹಕ್ಕನ್ನು ಕೇಳಲೇಬಾರದು. ಮಾನವ ಕೋಟಿಗೆ ಸೇವೆ ಮಾಡುವುದೇ ಒಂದು ಮಹಾಭಾಗ್ಯ, ಏಕೆಂದರೆ ಇದೇ ದೇವರ ಪೂಜೆ, ದೇವರು ಇಲ್ಲಿ ಎಲ್ಲರಲ್ಲಿಯೂ ಇರುವನು. ಅವನೇ ಮಾನವನ ಆತ್ಮನಾಗಿರುವನು. ಮಾನವರು ಏನು ಹಕ್ಕನ್ನು ಕೇಳಬಲ್ಲರು? ಭಗವಂತನ ವಿಶೇಷ ದೇವದೂತರೆಂಬುವವರು ಹಿಂದೆ</p>
		<p>ಇರಲಿಲ್ಲ, ಮುಂದೆಯೂ ಇರುವುದಿಲ್ಲ. ದೊಡ್ಡವರು ಚಿಕ್ಕವರು ಎಲ್ಲರೂ ಭಗವಂತನ ಅಭಿವ್ಯಕ್ತಿಗಳು. ವ್ಯತ್ಯಾಸವಿರುವುದು ಅದರ ಪ್ರಕಟಣೆಯಲ್ಲಿ ಮಾತ್ರ. ಶಾಶ್ವತವಾಗಿ ಮಾನವನಿಗೆ ಕೊಡಲ್ಪಟ್ಟ ಸನಾತನ ಸಂದೇಶವೇ ಸ್ವಲ್ಪಸ್ವಲ್ಪವಾಗಿ ಅವರಿಗೆ ಬರುತ್ತದೆ. ಆ ಸನಾತನ ಸಂದೇಶ ಪ್ರತಿಯೊಬ್ಬರ ಹೃದಯಾಂತರಾಳದಲ್ಲಿಯೂ ಆಗಲೆ ಬರೆದಿದೆ. ಅದನ್ನು ವ್ಯಕ್ತಗೊಳಿಸಲು ಎಲ್ಲರೂ ಪ್ರಯತ್ನಿಸುತ್ತಿರುವರು. ಸೂಕ್ತ ವಾತಾವರಣದಲ್ಲಿರುವ ಕೆಲವರು ಇತರರಿಗಿಂತ ಹೆಚ್ಚು ಅದನ್ನು ಪ್ರಕಟಗೊಳಿಸುವರು. ಆದರೆ ಸಂದೇಶವಾಹಕರ ದೃಷ್ಟಿಯಿಂದ ಎಲ್ಲರೂ ಒಂದೆ. ಮೇಲೆಂದು ಹೆಮ್ಮೆ ಕೊಚ್ಚಿಕೊಳ್ಳುವುದಕ್ಕೆ ಇಲ್ಲಿ ಏನಿದೆ? ಅಜ್ಞಾನಿಯಾದ ವ್ಯಕ್ತಿ, ಕೊನೆಗೆ ಏನೂ ತಿಳಿಯದ ಒಂದು ಮಗು ಕೂಡ, ಪ್ರಪಂಚದಲ್ಲಿ ಹಿಂದೆ ಎಂದಾದರೂ ಇದ್ದ ಶ್ರೇಷ್ಠ ದೇವದೂತನಷ್ಟೇ, ಅಥವಾ ಮುಂದೆ ಬರುವ ಶ್ರೇಷ್ಠ ದೇವದೂತನಷ್ಟೇ ಶ್ರೇಷ್ಠವಾಗಿರುವುದು. ಏಕೆಂದರೆ ಅನಂತ ಸಂದೇಶವು ಆಗಲೇ ಎಲ್ಲರಲ್ಲಿಯೂ ಸುಪ್ತವಾಗಿದೆ. ಎಲ್ಲಿಯಾದರೂ ಒಬ್ಬನಿದ್ದರೆ ಈ ಸನಾತನವಾದ ಶ್ರೇಷ್ಠವಾದ ಸಂದೇಶ ಆಗಲೇ ಅವನಲ್ಲಿರುವುದು. ಅದೈತದ ಕೆಲಸವೇ ಈ ಹಕ್ಕುಗಳನ್ನು ನಿರ್ಮೂಲ ಮಾಡುವುದು. ಇದೇ ಎಲ್ಲಕ್ಕಿಂತ ಬಹಳ ಕಷ್ಟದ ಕೆಲಸ. ಈ ಕೆಲಸ ಎಲ್ಲಾ ಕಡೆಗಳಿಗಿಂತ ಕಡಮೆ ನಡೆಯುತ್ತಿರುವುದು ವೇದಾಂತದ ಜನ್ಮ ಭೂಮಿಯಲ್ಲಿ ಎಂದು ಹೇಳಲು ಸೋಜಿಗವಾಗುವುದು. ಎಲ್ಲಿಯಾದರೂ ವಿಶೇಷ ಹಕ್ಕುಗಳು ಇರುವ ಒಂದು ದೇಶವಿದ್ದರೆ ಅದೇ ಈ ತತ್ಯದ ತೌರೂರು. ಮೇಲಿನ ಜಾತಿ ಮತ್ತು ಆಧ್ಯಾತ್ಮಿಕ ಸಂಪತ್ತು ಉಳ್ಳವನಿಗೆ ಹಕ್ಕುಗಳು ಅಲ್ಲಿ ಅಧಿಕ. ಅಲ್ಲಿ ಐಶ್ವರ್ಯದ ಹಕ್ಕು ಅಷ್ಟು ಇಲ್ಲ, (ಇದೊಂದು ಅನುಕೂಲ ಎಂದು ಭಾವಿಸುತ್ತೇನೆ. ) ಜನ್ಮದ ಮತ್ತು ಆಧ್ಯಾತ್ಮಿಕತೆಯ ಹಕ್ಕುಗಳು ಎಲ್ಲೆಲ್ಲಿಯೂ ಇರುವುವು.</p>
		<p>ಹಿಂದೆ ಒಮ್ಮೆ ವೇದಾಂತದ ನೀತಿಯನ್ನು ಜನರಿಗೆ ಬೋಧಿಸುವುದಕ್ಕೆ ಅದ್ಭುತವಾದ ಪ್ರಯತ್ನ ನಡೆಯಿತು. ಅದು ಸ್ವಲ್ಪ ಮಟ್ಟಿಗೆ ಕೆಲವು ನೂರು ವರ್ಷಗಳವರೆಗೆ ಫಲಿಸಿತು. ಚಾರಿತ್ರಿಕ ದೃಷ್ಟಿಯಿಂದ ಆ ದೇಶ ಆ ಕಾಲದಲ್ಲಿ ಬಹಳ ಉತ್ತಮಸ್ಥಿತಿಯಲ್ಲಿತ್ತೆಂದು ನಮಗೆ ಗೊತ್ತಿದೆ. ಅದು ಯಾವಾಗ ಎಂದರೆ ಬುದ್ದನು ಹಕ್ಕುಬಾಧ್ಯತೆಗಳನ್ನು ನಿರ್ಮೂಲ ಮಾಡಲು ಪ್ರಯತ್ನ ಪಟ್ಟಾಗ, ಬುದ್ಧನಿಗೆ ಆರೋಪಿಸಿರುವ ಅತ್ಯಂತ ಸುಂದರವಾದ ಗುಣಗಳಲ್ಲಿ ಇದೊಂದು: “ನೀನೇ ಜಾತಿಯನ್ನು ಧ್ವಂಸ ಮಾಡಿದವನು. ಹಕ್ಕುಬಾಧ್ಯತೆಗಳನ್ನು ನಾಶಮಾಡಿದವನು, ಎಲ್ಲರಿಗೂ ಸಮತ್ವವನ್ನು ಬೋಧಿಸಿದವನು.” ಬುದ್ಧನು ಸಮತ್ವದ ಒಂದು ಭಾವನೆಯನ್ನು ಸಾರಿದನು. ಶ್ರಮಣರ ಸಂಘದಲ್ಲಿ ಇದನ್ನು ಸರಿಯಾಗಿ ಅರ್ಥಮಾಡಿಕೊಂಡಂತೆ ಕಾಣಲಿಲ್ಲ. ಅಲ್ಲಿ ಮೇಲಿನ ಮತ್ತು ಕೆಳಗಿನ ಅಂತಸ್ತಿನಲ್ಲಿರುವ ವ್ಯಕ್ತಿಗಳನ್ನು ಒಟ್ಟಿಗೆ ಸೇರಿಸಲು ಹಲವು ವೇಳೆ ಯತ್ನಿಸಿರುವರು. ಜನರಿಗೆ ನೀವೆಲ್ಲ ದೇವಾಂಶರು ಎಂದು ಹೇಳಿದರೆ ಒಂದು ಸಂಘಬದ್ಧ ಧರ್ಮದ ಆವಶ್ಯಕತೆ ಅಷ್ಟು ಉಳಿಯುವುದಿಲ್ಲ. ವೇದಾಂತದ ಒಂದು ಒಳ್ಳೆಯ ಪರಿಣಾಮವೆ ಧಾರ್ಮಿಕ ವಿಷಯದಲ್ಲಿ ಒಂದು ಸ್ವಾತಂತ್ರ್ಯವನ್ನು ಜನರಿಗೆ ಕೊಟ್ಟಿರುವುದು. ಭರತಖಂಡದಲ್ಲಿ ಇದು ಯಾವಾಗಲೂ ಇರುವುದು. ಧರ್ಮದ ಹೆಸರಿನಲ್ಲಿ ಭರತಖಂಡದಲ್ಲಿ ಎಂದಿಗೂ</p>
		<p>ಹಿಂಸೆಯಾಗಿಲ್ಲ. ಜನರಿಗೆ ಧಾರ್ಮಿಕ ವಿಷಯದಲ್ಲಿ ಸಂಪೂರ್ಣ ಸ್ವಾತಂತ್ರ್ಯವಿದೆ. ಇದೊಂದು ಹೆಮ್ಮೆಯ ವಿಷಯ.</p>
		<p>ವೇದಾಂತದ ಅನುಷ್ಠಾನಮುಖವಾದ ನೈತಿಕತೆ ಹಿಂದಿನಷ್ಟೇ ಈಗಲೂ ಮುಖ್ಯವಾಗಿದೆ. ಬಹುಶಃ ಹಿಂದಿಗಿಂತ ಈಗ ಹೆಚ್ಚು ಮುಖ್ಯವಾಗಿದೆ. ಜ್ಞಾನ ಹೆಚ್ಚಿದಂತೆಲ್ಲಾ ಹಕ್ಕುಬಾಧ್ಯತೆಗಳ ಕೂಗು ಹೆಚ್ಚಿದೆ. ದೇವನಿಗೂ ಮತ್ತು ಸೈತಾನನಿಗೂ, ಅಹುರಮಜದ (ದೇವರು) ನಿಗೂ ಮತ್ತು ಅಹರಿಮಾನ್ (ಸೈತಾನ್)ನಿಗೂ ಇರುವ ವ್ಯತ್ಯಾಸ ಒಳ್ಳೆಯ ಕಾವ್ಯಮಯವಾಗಿದೆ. ದೇವರಿಗೂ ಸೈತಾನನಿಗೂ ಇರುವ ವ್ಯತ್ಯಾಸವೆ ನಿಃಸ್ವಾರ್ಥ ಮತ್ತು ಸ್ವಾರ್ಥಗಳಲ್ಲಿದೆ. ಸೈತಾನನಿಗೆ ದೇವರಷ್ಟೇ ಜ್ಞಾನವಿದೆ, ಆದರ ಪಾವಿತ್ರ್ಯತೆ ಇಲ್ಲ. ಅದಕ್ಕೇ ಅವನು ಸೈತಾನನಾಗಿರುವುದು. ಆಧುನಿಕ ಪ್ರಪಂಚಕ್ಕೂ ಇದನ್ನೇ ಅನ್ವಯಿಸಿ. ಪಾವಿತ್ರ್ಯತೆಯಿಲ್ಲದೆ ಜ್ಞಾನ ಮತ್ತು ಶಕ್ತಿ ಪ್ರಬಲವಾಗಿದ್ದಷ್ಟೂ ಅವು ಜನರನ್ನು ಸೈತಾನರನ್ನಾಗಿ ಮಾಡುವುವು. ಯಂತ್ರಗಳ ಮತ್ತು ಇತರ ವಸ್ತುಗಳ ತಯಾರಿಕೆಯಿಂದ ಅದ್ಭುತ ಶಕ್ತಿಯನ್ನು ಮಾನವ ಇಂದು ತನ್ನ ಸ್ವಾಧೀನದಲ್ಲಿಟ್ಟುಕೊಂಡಿರುವನು. ಜಗತ್ತಿನ ಇತಿಹಾಸದಲ್ಲಿ ಹಿಂದೆ ಎಲ್ಲೂ ಇಲ್ಲದ ಹಕ್ಕುಬಾಧ್ಯತೆಗಳನ್ನು ಮಾನವ ಇಂದು ಕೇಳುತ್ತಿರುವನು. ಆದಕಾರಣವೆ ವೇದಾಂತವು ಇದಕ್ಕೆ ವಿರೋಧವಾಗಿ ಬೋಧಿಸುವುದು; ಮಾನವರನ್ನು ನಾಶಮಾಡುತ್ತಿರುವ ಸ್ವಭಾವವನ್ನು ನಿರ್ಮೂಲ ಮಾಡಲೆತ್ನಿಸುವುದು. - ಯಾರು ಭಗವದ್ಗೀತೆಯನ್ನು ಓದಿರುವರೊ ಅವರು ಈ ಗಮನಾರ್ಹವಾದ ಶ್ಲೋಕವನ್ನು ನೆನಪಿನಲ್ಲಿಟ್ಟಿರಬಹುದು: “ಯಾರು ಪಂಡಿತ ಹಸು ಆನೆ ನಾಯಿ ಚಂಡಾಲ - ಎಲ್ಲರನ್ನೂ ಒಂದೇ ಸಮನಾಗಿ ಕಾಣುವರೋ, ಅವರೇ ಋಷಿಗಳು, ಅವರೇ ಜ್ಞಾನಿಗಳು.” “ಯಾರು ಸಮತ್ವದಲ್ಲಿ ಪ್ರತಿಷ್ಠಿತರಾಗಿರುವರೊ ಅವರು ಈ ಜನ್ಮದಲ್ಲಿಯೇ ಮುಕ್ತರು, ಏಕೆಂದರೆ ದೇವರು ಎಲ್ಲರನ್ನೂ ಸಮದೃಷ್ಟಿಯಿಂದ ನೋಡುವನು, ಅವನು ಪರಿಶುದ್ದನು. ಆದಕಾರಣ ಯಾರು ಎಲ್ಲರನ್ನೂ ಒಂದೇ ಸಮನಾಗಿ ಕಾಣುವ ಮತ್ತು ಯಾರು ಪರಿಶುದ್ದರೂ ಅವರು ದೇವರಲ್ಲಿ ನೆಲಸಿರುವರು.” ಈ ಸಮತ್ವವೇ ವೇದಾಂತನೀತಿಯ ಸಾರ. ದೃಶ್ಯವನ್ನು ಆಳುತ್ತಿರುವುದು ದೃಕ್ ಎಂಬುದನ್ನು ನೋಡಿದೆವು. ನೀವು ದೃಕ್ ಅನ್ನು ಬದಲಾಯಿಸಿದರೆ ದೃಶ್ಯವೂ ಬದಲಾಗುವುದು. ನೀವು ಪರಿಶುದ್ಧರಾಗಿ, ಅನಂತರ ಜಗತ್ತು ಪರಿಶುದ್ಧವಾಗುವುದರಲ್ಲಿ ಸಂದೇಹವಿಲ್ಲ. ಈ ಒಂದು ಭಾವನೆಯನ್ನು ಎಂದಿಗಿಂತ ಹೆಚ್ಚಾಗಿ ಬೋಧಿಸಬೇಕಾಗಿದೆ. ನಾವು ಇತರರನ್ನು ತಿದ್ದುವುದರಲ್ಲಿ ಹೆಚ್ಚು ಕಾತರರಾಗುತ್ತಿರುವೆವು, ನಮ್ಮನ್ನು ಗಮನಕ್ಕೆ ತೆಗೆದುಕೊಳ್ಳುವುದಿಲ್ಲ. ನಾವು ಬದಲಾದರೆ ಜಗತ್ತೂ ಬದಲಾಗುವುದು. ನಾವು ಪರಿಶುದ್ಧರಾದರೆ ಜಗತ್ತೂ ಪರಿಶುದ್ಧವಾಗುವುದು. ನಾನು ಇತರರಲ್ಲಿ ಏತಕ್ಕೆ ಪಾಪವನ್ನು ನೋಡಬೇಕು ? ನಾನು ಪಾಪಿಯಲ್ಲದೇ ಇದ್ದರೆ ಪಾಪವನ್ನು ನೋಡಲಾರೆ. ನಾನು ದುರ್ಬಲನಾಗುವವರೆಗೆ ದುಃಖಿಯಾಗಲಾರೆ. ನಾನು ಮಗುವಾಗಿದ್ದಾಗ ಯಾವುದು ನನ್ನನ್ನು ದುಃಖಿಯಾನ್ನಾಗಿ ಮಾಡಿತೊ ಅದು ಈಗ ನನ್ನನ್ನು ದುಃಖಿಯನ್ನಾಗಿ ಮಾಡಲಾರದು. ದೃಕ್ ಬದಲಾಗಿದೆ, ಆದಕಾರಣ ದೃಶ್ಯವೂ</p>
		<p>ಬದಲಾಗಬೇಕಾಯಿತು ಎನ್ನುವುದು ವೇದಾಂತ, ಸಮತ್ವ ಎಂಬ ಆ ಅದ್ಭುತ ಸ್ಥಿತಿಯಲ್ಲಿ ನೆಲೆಗೊಂಡಾಗ ಯಾವುದನ್ನು ದುಃಖಕ್ಕೆ ಮತ್ತು ಪಾಪಕ್ಕೆ ಕಾರಣ ಎಂದು ಹೇಳುತ್ತೇವೆಯೋ ಅದನ್ನೆಲ್ಲ ನೋಡಿ ನಾವು ನಗುತ್ತೇವೆ. ಸಮತ್ವದಲ್ಲಿ ಪ್ರತಿಷ್ಠಿತರಾಗುವುದನ್ನೇ ವೇದಾಂತದಲ್ಲಿ ಮುಕ್ತಿ ಎನ್ನುವುದು. ಮುಕ್ತಿಯನ್ನು ಸಮೀಪಿಸಿದಂತೆಲ್ಲಾ ಈ ಸಮದರ್ಶಿತ್ವ ಹೆಚ್ಚು ಹೆಚ್ಚು ಪ್ರಕಟವಾಗುವುದು. ಯಾರು ಸುಖದುಃಖಗಳನ್ನು ಸಮವಾಗಿ ನೋಡುವರೊ, ಜಯಾಪಜಯಗಳಲ್ಲಿ ಯಾರು ಸಮರಾಗಿರುವರೋ, ಅವರು ಮುಕ್ತಿಯ ಸಮಿಾಪಕ್ಕೆ ಬರುತ್ತಿರುವರು.</p>
		<p>ಮನಸ್ಸನ್ನು ಸುಲಭವಾಗಿ ಗೆಲ್ಲುವುದಕ್ಕೆ ಆಗುವುದಿಲ್ಲ. ಪ್ರತಿಯೊಂದು ಸಣ್ಣ ವಸ್ತುವಿನಲ್ಲಿ ಆಸಕ್ತರಾಗಿ, ಸ್ವಲ್ಪ ಅಪಾಯಕ್ಕೆ ಮತ್ತು ಕೋಪಕ್ಕೆ ತುತ್ತಾದರೂ ಮನಸ್ಸು ಅಲ್ಲೋಲಕಲ್ಲೋಲವಾದರೆ ಅವರು ಎಂತಹ ಸ್ಥಿತಿಯಲ್ಲಿರುವರು ? ಮನಸ್ಸು ಇಂತಹ ಕ್ಲೋಭೆಗೆ ತುತ್ತಾಗುತ್ತಿದ್ದ ಶ್ರೇಷ್ಠತೆ ಅಥವಾ ಆಧ್ಯಾತ್ಮಿಕತೆಯ ವಿಷಯದಲ್ಲಿ ಹೆಮ್ಮೆ ಪಟ್ಟುಕೊಳ್ಳುವುದರಲ್ಲೇನಿದೆ? ಇಂತಹ ಮಾನಸಿಕ ಚಂಚಲತೆಯನ್ನು ತಡೆಯಬೇಕು. ನಮಗೆ ಎಷ್ಟೇ ವಿರೋಧವಿದ್ದರೂ ನಾವು ಎಷ್ಟು ಮಟ್ಟಿಗೆ ಸ್ವತಂತ್ರರಾಗಿ ನಿಲ್ಲಬಲ್ಲೆವು, ಮತ್ತು ಮನಸ್ಸು ಎಷ್ಟರ ಮಟ್ಟಿಗೆ ಅದರ ಪ್ರಭಾವಕ್ಕೆ ಬೀಳುವುದಿಲ್ಲ, ಎಂಬುದನ್ನು ನಾವೇ ನೋಡಿಕೊಳ್ಳಬೇಕಾಗಿದೆ. ಬಾಹ್ಯಘಟನೆಗಳಾವುವೂ ನಮ್ಮ ಮನಸ್ಸಿನ ಸ್ವಾಸ್ಥ್ಯವನ್ನು ಕೆಡಿಸದಾಗ ಮಾತ್ರ ನಾವು ಸ್ವತಂತ್ರರಾದಂತೆ, ಅದಕ್ಕೆ ಮುಂಚೆ ಇಲ್ಲ. ಇದೇ ಮುಕ್ತಿ. ಅದು ಇಲ್ಲೇ ಇರುವುದು, ಇನ್ನೆಲ್ಲಿಯೂ ಇಲ್ಲ. ಈ ಕ್ಷಣ ಅದು ಇರುವುದು. ಈ ಭಾವನೆಯಿಂದ ಮಾತ್ರ, ಈ ಮೂಲದಿಂದ ಮಾತ್ರ ಎಲ್ಲಾ ಸುಂದರ ಭಾವನೆಗಳೂ ಪ್ರಪಂಚಕ್ಕೆ ಹರಿದು ಬಂದಿವೆ. ಸಾಧಾರಣವಾಗಿ ಈ ಭಾವನೆಗಳನ್ನು ತಪ್ಪು ತಿಳಿದುಕೊಂಡಿರುವರು. ಇವು ತೋರಿಕೆಗೆ ಮಾತ್ರ ಪರಸ್ಪರ ವಿರೋಧವಾಗಿರುವಂತೆ ಕಾಣುವುವು. ಹಲವು ಧೀರರಾದ ಆಧ್ಯಾತ್ಮಿಕ ವ್ಯಕ್ತಿಗಳು ಪ್ರತಿಯೊಂದು ದೇಶದಲ್ಲಿಯೂ ಬಾಹ್ಯಪ್ರಪಂಚದ ಸಂಬಂಧವನ್ನೆಲ್ಲ ತ್ಯಜಿಸಿ ಧ್ಯಾನಮಾಡುವುದಕ್ಕಾಗಿ ಕಾಡಿಗೊ ಗುಹೆಗೂ ತೆರಳುವರು. ಇದೊಂದು ಭಾವನೆ. ಮತೊಂದೇ ಪ್ರಖ್ಯಾತರಾದ ಮಹಾ ಮೇಧಾವಿಗಳು ಸಮಾಜಕ್ಕೆ ಬಂದು ಅಲ್ಲಿರುವ ದೀನ ದರಿದ್ರರನ್ನು ಮೇಲೆ ಎತ್ತಲು ಪ್ರಯತ್ನಿಸುತ್ತಿರುವರು ಎಂಬುದು. ತೋರಿಕೆಗೆ ಈ ಎರಡು ಮಾರ್ಗಗಳೂ ವಿರೋಧವಾಗಿವೆ. ಇತರರಿಂದ ದೂರವಾಗಿದ್ದು ಗುಹೆಯಲ್ಲಿರುವವನು ಇತರರ ಮೇಲೆಗೆ ದುಡಿಯುತ್ತಿರುವವನನ್ನು ನೋಡಿದಾಗ ನಿಕೃಷ್ಟವಾಗಿ ನಗುವನು. "ಎಂತಹ ಮೌಢ ! ಏನಿದೆ ಕೆಲಸಮಾಡುವುದಕ್ಕೆ ? ಮಾಯಾಪ್ರಪಂಚ ಯಾವಾಗಲೂ ಒಂದೇ ಸಮನಾಗಿರುವುದು. ಇದನ್ನು ಬದಲಾಯಿಸುವುದಕ್ಕೆ ಆಗುವುದಿಲ್ಲ' ಎನ್ನುವನು. ನಾನು ಇಂಡಿಯಾ ದೇಶದಲ್ಲಿ ಯಾರಾದರೂ ಬ್ರಾಹ್ಮಣರನ್ನು ನೀವು ವೇದಾಂತದಲ್ಲಿ ನಂಬುತ್ತೀರಾ ಎಂದು ಕೇಳಿದರೆ, ಅವರು ಹೌದು, ಅದೇ ನಮ್ಮ ಧರ್ಮ ಎನ್ನುವರು. ಹಾಗಾದರೆ ಎಲ್ಲರೂ ಸಮ ಎನ್ನುವುದನ್ನು ಒಪ್ಪಿಕೊಳ್ಳುವಿರಾ ಎಂದು ಕೇಳಿದರೆ, ಹೌದು ನಿಜವಾಗಿಯೂ ಒಪ್ಪಿಕೊಳ್ಳುತ್ತೇವೆ ಎನ್ನುವರು. ಮರುಕ್ಷಣವೇ ಯಾವ ಚಂಡಾಲನಾದರೂ ಅವರ ಸಮೀಪಕ್ಕೆ ಬಂದರೆ, ಅವನಿಂದ ದೂರವಿರುವುದಕ್ಕೆ ದಾರಿಯ ಕೊನೆಗೆ ನೆಗೆದು ಓಡುವರು.</p>
		<p>ಏತಕ್ಕೆ ಓಡುವಿರಿ ಎಂದರೆ, ಅವನ ಸ್ಪರ್ಶವೇ ನಮ್ಮನ್ನು ಮೈಲಿಗೆ ಮಾಡುವುದು ಎನ್ನುವರು. ಆದರೆ ನೀವೂ ಎಲ್ಲರೂ ಒಂದೇ, ಯಾರೂ ಹೆಚ್ಚು ಕಡಮೆಯಲ್ಲ ಎಂದು ಈಗ ತಾನೆ ಹೇಳುತ್ತಿದ್ದೀರಲ್ಲ ಎಂದರೆ, ಗೃಹಸ್ಥರಿಗೆ ಅದೆಲ್ಲ ಬರಿಯ ಬಾಯಿಮಾತು, ನಾವು ಕಾಡಿಗೆ ಹೋದ ಮೇಲೆ ಎಲ್ಲರೂ ಒಂದೇ ಎಂದು ನೋಡುತ್ತೇವೆ, ಎನ್ನುವರು. ಇಂಗ್ಲೆಂಡಿನಲ್ಲಿ ಒಂದು ಕುಲೀನ ವಂಶದಲ್ಲಿ ಜನಿಸಿದ್ದ ಶ್ರೀಮಂತನನ್ನು, ನಾವೆಲ್ಲ ದೇವರಿಂದ ಬಂದುದರಿಂದ ವಿಶ್ವದ ಸಹೋದರತ್ವದಲ್ಲಿ ನಂಬುವೆಯಾ ಎಂದು ಕೇಳಿದರೆ, ಅವನು ಹೌದು ಎನ್ನುವನು. ಆದರೆ ಐದು ನಿಮಿಷ ಕಳೆಯಲಿಲ್ಲ, ಆಗಲೇ ಸಾಧಾರಣ ಮನುಷ್ಯನನ್ನು ನಿಕೃಷ್ಟ ದೃಷ್ಟಿಯಿಂದ ನೋಡುವನು, ಅವನ ಬಗ್ಗೆ ಕೆಟ್ಟ ಮಾತಾಡುವನು. ಆದಕಾರಣ ಸಾವಿರಾರು ವರ್ಷಗಳಿಂದ ಇದು ಕೇವಲ ಒಂದು ಸಿದ್ದಾಂತ ಮಾತ್ರವಾಗಿದೆ, ಅನುಷ್ಠಾನಕ್ಕೆ ಬಂದಿಲ್ಲ. ಎಲ್ಲರೂ ಇದನ್ನು ಅರ್ಥಮಾಡಿಕೊಳ್ಳುವರು, ಸತ್ಯವೆಂದು ಒಪ್ಪಿಕೊಳ್ಳುವರು. ಆದರೆ ಅದರಂತೆ ನಡೆಯಿರಿ ಎಂದರೆ, ಓ ಅದಕ್ಕೆ ಕೋಟ್ಯಂತರ ವರ್ಷಗಳು ಹಿಡಿಯುವುವು ಎನ್ನುವರು.</p>
		<p>ರಾಜನೊಬ್ಬನಿಗೆ ಹಲವು ಜನರು ಆಸ್ಥಾನದ ಹೊಗಳುಭಟ್ಟರಿದ್ದರು. ಅವರಲ್ಲಿ ಪ್ರತಿಯೊಬ್ಬರೂ ರಾಜನಿಗಾಗಿ ತಾವು ಪ್ರಾಣವನ್ನು ಬೇಕಾದರೂ ಅರ್ಪಿಸಬಲ್ಲೆವು, ತಾವೇ ಅತ್ಯಂತ ಪ್ರಾಮಾಣಿಕರು ಎಂದು ಹೇಳಿಕೊಳ್ಳುತ್ತಿದ್ದರು. ಒಂದು ದಿನ ಸಂನ್ಯಾಸಿಯೊಬ್ಬನು ರಾಜನ ಆಸ್ಥಾನಕ್ಕೆ ಬಂದನು. ರಾಜನು, ಇನ್ನಾವ ದೊರೆಗೂ ಪ್ರಪಂಚದಲ್ಲಿ ಇಷ್ಟು ಪ್ರಾಮಾಣಿಕರಾದ ಆಸ್ಥಾನಿಕರಿಲ್ಲ ಎಂದನು. ಸಂನ್ಯಾಸಿ ನಕ್ಕು ನಾನು ಇದನ್ನು ನಂಬುವುದಿಲ್ಲ ಎಂದನು. ರಾಜ ಸಂನ್ಯಾಸಿಗೆ ಬೇಕಾದರೆ ನೀವು ಪರೀಕ್ಷೆ ಮಾಡಬಹುದು ಎಂದನು. ಆಗ ಸಂನ್ಯಾಸಿ ರಾಜನ ಆಳ್ವಿಕೆ ದೀರ್ಘಕಾಲ ನಿಷ್ಕಳಂಕವಾಗಿರುವುದಕ್ಕೆ ತಾನು ದೊಡ್ಡದೊಂದು ಯಾಗವನ್ನು ಮಾರನೆಯ ದಿನ ಮಾಡಬೇಕಾಗಿದೆ, ಅದಕ್ಕಾಗಿ ಆಸ್ಥಾನದ ಪ್ರತಿಯೊಬ್ಬರೂ ರಾತ್ರಿ ಒಂದು ಚೊಂಬಿನಲ್ಲಿ ಹಾಲನ್ನು ತಂದು ದೊಡ್ಡದೊಂದು ಹಂಡೆಯಲ್ಲಿ ಹಾಕಬೇಕು ಎಂದನು. ರಾಜ ನಕ್ಕು ಇದೇನೆ ಪರೀಕ್ಷೆ ಎಂದನು. ರಾಜನು ಆಸ್ಥಾನದವರನ್ನೆಲ್ಲ ತನ್ನ ಬಳಿಗೆ ಕರೆದು ಅವರು ಏನು ಮಾಡಬೇಕೋ ಅದನ್ನು ಹೇಳಿದನು. ಆಸ್ಥಾನಿಕರೆಲ್ಲ ಇದಕ್ಕೆ ಸಂತೋಷದಿಂದ ಒಪ್ಪಿ ಹಿಂತಿರುಗಿದರು. ಅವರು ಅರ್ಧರಾತ್ರಿ ಸಮಯದಲ್ಲಿ ಒಂದೊಂದು ಚೆಂಬನ್ನು ತಂದು ಹಂಡೆಗೆ ಸುರಿದರು. ಆದರೆ ಮಾರನೆಯಬೆಳಿಗ್ಗೆ ನೋಡಿದಾಗ ಅದೆಲ್ಲ ಬರಿಯ ನೀರಾಗಿತ್ತು. ಆಸ್ಥಾನದವರನ್ನೆಲ್ಲ ಸೇರಿಸಿ ರಾಜ ಏತಕ್ಕೆ ಹೀಗಾಯಿತು ಎಂದು ಪ್ರಶ್ನಿಸಿದನು. ಅದರಲ್ಲಿ ಪ್ರತಿಯೊಬ್ಬರೂ 'ಇತರರೆಲ್ಲ ಹಾಲನ್ನು ಹಾಕುವರು, ನಾನು ಬರೀ ನೀರನ್ನು ಹಾಕಿದರೆ ಯಾರಿಗೂ ಗೊತ್ತಾಗುವುದಿಲ್ಲ ಎಂದು ಭಾವಿಸಿದ್ದೆ' ಎಂದರು. ದುರದೃಷ್ಟವಶಾತ್ ನಮ್ಮಲ್ಲಿ ಹಲವರು ಹೀಗೆ ಇರುವೆವು. ನಾವೆಲ್ಲ ನಮ್ಮ ಪಾಲಿಗೆ ಬಂದ ಕೆಲಸವನ್ನು ಆಸ್ಥಾನಿಕರು ಮಾಡಿದಂತೆ ಮಾಡುವೆವು.</p>
		<p>ಈ ಜಗತ್ತಿನಲ್ಲಿ ಎಷ್ಟೋ ಸಮತ್ವದ ಭಾವನೆ ಇದೆ, ನನ್ನ ಸ್ವಲ್ಪ ಹಕ್ಕು - ಭಾಧ್ಯತೆ ಗೊತ್ತಾಗುವುದಿಲ್ಲ ಎಂದು ಬ್ರಾಹ್ಮಣ ಭಾವಿಸುವನು. ಹಾಗೆಯೇ ಶ್ರೀಮಂತರು ಮತ್ತು ಪ್ರತಿ ದೇಶದ ಪ್ರಜೆಗಳನ್ನು ಪೀಡಿಸುವವರು ಕೂಡ. ಯಾರು ದೌರ್ಜನ್ಯಕ್ಕೆ</p>
		<p>ತುತ್ತಾಗುವರೋ ಅವರಿಗಾದರೂ ಭರವಸೆಯಿದೆ; ಆದರೆ ದುರ್ಜನರಿಗೆ ಇಲ್ಲ. ದುರ್ಜನರು ಮುಕ್ತರಾಗಬೇಕಾದರೆ ಬಹಳ ಕಾಲ ಬೇಕು. ಆದರೆ ಇತರರು ಬೇಗ ಮುಕ್ತಿಯನ್ನು ಪಡೆಯುವರು. ಸಿಂಹದ ಕ್ರೌರ್ಯಕ್ಕಿಂತ ನರಿಯ ಕ್ರೌರ್ಯ ಭಯಾನಕವಾದುದು. ಸಿಂಹ ಒಂದು ಸಲ ಕೊಂದ ಮೇಲೆ ಕೆಲವು ಕಾಲ ಶಾಂತವಾಗಿರುವುದು. ಆದರೆ ಯಾವಾಗಲೂ ತನ್ನ ಬಲೆಗೆ ಬೀಳುವವರನ್ನು ಹುಡುಕುತ್ತಿರುವ ನರಿಯಾದರೋ ಒಂದು ಕ್ಷಣವೂ ಸುಮ್ಮನಿರುವುದಿಲ್ಲ. ಸ್ವಭಾವತಃ ಪುರೋಹಿತ ಕ್ರೂರಿ, ನಿರ್ದಯನು. ಆದಕಾರಣವೇ ಎಲ್ಲಿ ಪುರೋಹಿತರು ಮೇಲೇಳುವರೋ ಅಲ್ಲಿ ಧರ್ಮ ಅವನತಿಗೆ ಹೋಗುವುದು. ನಾವು ಹಕ್ಕು ಬಾಧ್ಯತೆಗಳನ್ನು ತ್ಯಜಿಸಬೇಕು, ಆಗ ಮಾತ್ರ ಧರ್ಮ ಸಾಧ್ಯ ಎಂದು ವೇದಾಂತ ಹೇಳುವುದು. ಅದಕ್ಕೆ ಮುಂಚೆ ಯಾವ ಧರ್ಮವೂ ಇಲ್ಲ. <sup><a epub:type="noteref" href="999-aside.xhtml#id-001-67">*</a></sup> ಕ್ರಿಸ್ತ ಹೇಳುವುದನ್ನು ನೀವು ನಂಬುತ್ತೀರ ? 'ನಿಮ್ಮಲ್ಲಿರುವುದನ್ನೆಲ್ಲ ಮಾರಿ ಬಡವರಿಗೆ ಕೊಡಿ.” ಅನುಷ್ಠಾನಕ್ಕೆ ಯೋಗ್ಯವಾದ ಸಮತ್ವ ಇಲ್ಲಿದೆ. ಗ್ರಂಥ ಪೀಡನೆಯ ತಂಟೆಯೇ ಇಲ್ಲ. ಸತ್ಯವನ್ನು ಇದ್ದಂತೆ ತೆಗೆದುಕೊಳ್ಳಬೇಕು. ಗ್ರಂಥ ಪೀಡನೆಗೆ ಯತ್ನಿಸಬೇಡಿ. ಇದನ್ನು ಎಲ್ಲೋ ಕೆಲವು ಯೆಹೂದ್ಯರಿಗೆ ಮಾತ್ರ ಕ್ರಿಸ್ತ ಹೇಳಿದ್ದು ಎನ್ನುವರು ಕೆಲವರು. ಇದೇ ವಾದ ಉಳಿದುದಕ್ಕೂ ಅನ್ವಯಿಸುವುದು. ಸುಮ್ಮನೆ ಗ್ರಂಥವನ್ನು ಹಿಸುಕಾಡಿದರೆ ಪ್ರಯೋಜನವಿಲ್ಲ. ಸತ್ಯ ಹೇಗಿದೆಯೋ ಹಾಗೆ ಅದನ್ನು ಎದುರಿಸಲು ಧೈರ್ಯವಿರಲಿ, ನಮಗೆ ಅದು ಸಾಧ್ಯವಿಲ್ಲದೆ ಇದ್ದರೆ ನಮ್ಮ ದೌರ್ಬಲ್ಯವನ್ನು ಒಪ್ಪಿಕೊಳ್ಳೋಣ, ಆದರೆ ಆದರ್ಶವನ್ನು ಕೆಳಗೆ ಎಳೆಯದಿರೋಣ. ಎಂದಾದರೊಂದು ದಿನ ಆದರ್ಶವನ್ನು ಸೇರಬಹುದೆಂದು ಅದಕ್ಕಾಗಿ ಹೋರಾಡೋಣ. “ನಿಮ್ಮಲ್ಲಿರುವುದನ್ನೆಲ್ಲಾ ಮಾರಿ ದರಿದ್ರರಿಗೆ ಕೊಟ್ಟು ನನ್ನನ್ನು ಅನುಸರಿಸಿ.'' ಇದನ್ನು ಗಮನಿಸಿ. ಹಕ್ಕುಬಾಧ್ಯತೆಗಳನ್ನೆಲ್ಲ ಧ್ವಂಸಮಾಡಿ, ಯಾವುದು ಹಕ್ಕುಬಾಧ್ಯತೆಗೆ ಕಾರಣವಾಗುವುದೂ ಅದನ್ನೆಲ್ಲ ನಿರ್ಮೂಲ ಮಾಡಿ, ಮಾನವರನ್ನೆಲ್ಲ ಸಮತ್ವದ ಆದರ್ಶದೆಡೆಗೆ ಒಯ್ಯುವುದಕ್ಕಾಗಿ ನಾವು ಯತ್ನಿಸೋಣ. ನೀವು ಮತ್ತೊಬ್ಬನಿಗಿಂತ ಚೆನ್ನಾಗಿ ಮಾತನಾಡುತ್ತೀರಿ ಎಂದು ದಾರಿಹೋಕನಿಗಿಂತ ಮೇಲು ಎಂದು ಭಾವಿಸುವಿ ರೇನು? ಹೀಗೆ ನೀವು ಮಾಡಿದರೆ ಮುಕ್ತಿಯ ಕಡೆ ಹೋಗುತ್ತಿಲ್ಲ, ಹೆಚ್ಚು ಬಂಧನಕ್ಕೆ ಈಡಾಗುತ್ತಿರುವಿರಿ. ಎಲ್ಲಕ್ಕಿಂತ ಹೆಚ್ಚಾಗಿ ಆಧ್ಯಾತ್ಮಿಕ ಅಹಂಕಾರ ನಿಮ್ಮನ್ನು ಮೆಟ್ಟಿ ಕೊಂಡರೆ ಉಳಿಗಾಲವೇ ಇಲ್ಲ. ಬಂಧನಗಳೆಲ್ಲಕ್ಕಿಂತ ಭಯಾನಕ ಇದು. ಐಶ್ಚರ್ಯದ ಮತ್ತು ಮತ್ತಾವ ಪ್ರೇಮದ ಬಂಧನವೂ ಇದರಷ್ಟು ಆತ್ಮನನ್ನು ಬಂಧಿಸುವುದಿಲ್ಲ. 'ನಾನು ಇತರರಿಗಿಂತ ಪರಿಶುದ್ದನು' ಎಂಬುದೇ ನಿಮ್ಮ ಹೃದಯವನ್ನು ಪ್ರವೇಶಿಸುವ ಮಹಾ ಭಯಂಕರ ಭಾವನೆ. ನೀವು ಯಾವ ದೃಷ್ಟಿಯಲ್ಲಿ ಇತರರಿಗಿಂತ ಹೆಚ್ಚು ಪುಣ್ಯವಂತರು? ನಿಮ್ಮಲ್ಲಿರುವ ದೇವರೇ ಎಲ್ಲರಲ್ಲಿಯೂ ಇರುವನು. ಇದು ನಿಮಗೆ ಗೊತ್ತಿಲ್ಲದೆ ಇದ್ದರೆ ನಿಮಗೆ ಏನೂ ಗೊತ್ತಿಲ್ಲ. ವ್ಯತ್ಯಾಸ ಹೇಗೆ ಇರಬಲ್ಲದು? ಇರುವುದೆಲ್ಲ ಒಂದೇ, ಎಲ್ಲರೂ ಪರಮಾತ್ಮನ ದೇವಾಲಯಗಳೆ, ನೀವು ಅದನ್ನು ನೋಡಿದರೆ ಒಳ್ಳೆಯದು, ಇಲ್ಲದೇ ಇದ್ದರೆ ಆಧ್ಯಾತ್ಮಿಕತೆ ನಿಮಗೆ ಇನ್ನೂ ಬಂದಿಲ್ಲ.</p>
	</section>
	<section class="level1 unnumbered" epub:type="chapter" role="doc-chapter" id="id-035">
		<h1 class="level1-title" epub:type="title">ಹಕ್ಕು ಬಾಧ್ಯತೆಗಳು <sup><a epub:type="noteref" href="999-aside.xhtml#id-001-68">*</a></sup></h1>
		<p>(ಲಂಡನ್ನಿನ ಸೆಸೇಮ್ ಕ್ಲಬ್ಬಿನಲ್ಲಿ ನೀಡಿದ ಪ್ರವಚನ)</p>
		<p>ಪ್ರಕೃತಿಯಲ್ಲಿ ಎರಡು ಶಕ್ತಿಗಳು ಕೆಲಸಮಾಡುತ್ತಿರುವಂತೆ ತೋರುತ್ತಿರುವುದು. ಒಂದು ವ್ಯತ್ಯಾಸವನ್ನು ಕಲ್ಪಿಸುವಂಥದು, ಮತ್ತೊಂದು ಏಕತೆಯನ್ನು ಉಂಟು ಮಾಡುವಂಥದು. ಒಂದು ವ್ಯಕ್ತಿಯ ವೈಶಿಷ್ಟ್ರಕ್ಕೆ ಕಾರಣವಾಗಿದೆ, ಮತ್ತೊಂದು ಸಾಮ್ಯತೆಯ ಗುಣವನ್ನು ತರುತ್ತಿದೆ; ಎಲ್ಲ ವ್ಯತ್ಯಾಸಗಳ ನಡುವೆಯೂ ಸಾಮಾನ್ಯತೆ 'ಯನ್ನು ತರುತ್ತಿದೆ. ಈ ಎರಡು ಶಕ್ತಿಗಳು ಪ್ರಕೃತಿಯ ಮತ್ತು ಜೀವನದ ಎಲ್ಲಾ ಕಾರ್ಯಕ್ಷೇತ್ರಗಳಲ್ಲಿಯೂ ವ್ಯಾಪಿಸಿರುವಂತೆ ಕಾಣುವುವು. ಭೌತಿಕ ಜಗತ್ತಿನಲ್ಲಿ ಈ ಎರಡು ಶಕ್ತಿಗಳು ಕೆಲಸ ಮಾಡುವುದನ್ನು ಸ್ಪಷ್ಟವಾಗಿ ನೋಡುತ್ತೇವೆ. ಅವು ವಸ್ತುಗಳನ್ನು ವಿಭಾಗಮಾಡಿ, ಒಂದು ಮತ್ತೊಂದಕ್ಕಿಂತ ಬೇರೆಯಾಗುವಂತೆ ಮಾಡುತ್ತಿವೆ. ಪುನಃ ಆ ಭಿನ್ನವಾದ ವಸ್ತುಗಳನ್ನೆಲ್ಲ ಬೇರೆ ಬೇರೆ ಜಾತಿ ಪಂಗಡಗಳಿಗೆ ಸೇರಿಸಿ ಅವುಗಳಲ್ಲಿರುವ ಸಾಮಾನ್ಯ ಗುಣಗಳನ್ನು ನಿರೂಪಿಸುವುವು, ಸಾಮಾಜಿಕ ಜೀವನದಲ್ಲಿ ಮತ್ತು ಮನುಷ್ಯನ ವೈಯಕ್ತಿಕ ಜೀವನದಲ್ಲಿಯೂ ಹೀಗೆಯೆ. ಸಮಾಜವು ಪ್ರಾರಂಭವಾದಾಗಿನಿಂದಲೂ ಭಿನ್ನ ಮಾಡುವ ಮತ್ತು ಐಕ್ಯಗೊಳಿಸುವ ಶಕ್ತಿಗಳು ಕೆಲಸ ಮಾಡುವುದನ್ನು ನೋಡುತ್ತೇವೆ. ಬೇರೆ ಬೇರೆ ಕಾಲದೇಶಗಳಲ್ಲಿ ಈ ಕ್ರಿಯೆ ಹಲವು ವೇಷಗಳನ್ನು ಧರಿಸುವುದು, ಹಲವು ಹೆಸರುಗಳಿಂದ ಇದನ್ನು ಕರೆಯುವರು. ಆದರೆ ಎಲ್ಲದರಲ್ಲಿಯೂ ಇರುವ ಸಾರ ಒಂದೆ. ಒಂದು ವ್ಯತ್ಯಾಸಕ್ಕೆ ಕಾರಣವಾಗಿದೆ, ಮತ್ತೊಂದು ಸಾಮಾನ್ಯತೆಗೆ ಕಾರಣವಾಗಿದೆ. ಒಂದು ಜಾತಿಯನ್ನು ನಿರ್ಮಿಸುತ್ತಿರುವುದು. ಮತ್ತೊಂದು ಜಾತಿಯನ್ನು ನಿರ್ಮೂಲಮಾಡುತ್ತಿರುವುದು. ಒಂದು ವರ್ಣವನ್ನು ಮತ್ತು ಹಕ್ಕು ಬಾಧ್ಯತೆಯನ್ನು ತರುತ್ತಿರುವುದು, ಮತ್ತೊಂದು ಅವನ್ನು ನಾಶಮಾಡುತ್ತಿರುವುದು. ಇಡೀ ವಿಶ್ವವೇ ಈ ಎರಡು ಶಕ್ತಿಗಳ ಸಮರಭೂಮಿಯಾಗಿದೆ. ಒಂದು ಕಡೆ ಈ ಸಾಮಾನ್ಯತೆಗೆ ತರುವ ಶಕ್ತಿ ಇದ್ದರೂ ನಾವು ನಮ್ಮ ಶಕ್ತಿಯನ್ನೆಲ್ಲ ಪ್ರಯೋಗಿಸಿ ಅದನ್ನು ವಿರೋಧಿಸಬೇಕು. ಏಕೆಂದರೆ ಅದು ನಮ್ಮನ್ನು ಮೃತ್ಯುವಿನ ಸಮ್ಮುಖಕ್ಕೆ ಒಯ್ಯುವುದು. ಪೂರ್ಣ ಏಕತೆ ಎಂದರೆ ಸಂಪೂರ್ಣ ನಾಶವೆ. ಈ ಪ್ರಪಂಚದಲ್ಲಿ ಭಿನ್ನತೆಗೆ ಕಾರಣವಾದ ಶಕ್ತಿ ಎಂದು ನಿಲ್ಲುವುದೋ ಆಗ ಸೃಷ್ಟಿಯೇ ಕೊನೆಗೊಂಡಂತೆ ಎಂದು ವಾದಿಸುವರು. ನಮ್ಮ ಎದುರಿಗೆ ಇರುವ ದೃಶ್ಯಗಳಿಗೆ ಕಾರಣ ವೈವಿಧ್ಯತೆ, ಸಾಮಾನ್ಯತೆ, ಎಲ್ಲವನ್ನೂ ಒಂದೆ ಸಮನಾಗಿರುವ ನಿರ್ಜಿವ ವಸ್ತುವನ್ನಾಗಿ ಮಾಡುವುದು. ಮಾನವಕೋಟಿ ಇದನ್ನು ಸಾಧ್ಯವಾದಷ್ಟು ತಡೆಯಲು ಯತ್ನಿಸುವುದು. ನಮ್ಮ ಸುತ್ತಲೂ ಕಾಣುವ ಎಲ್ಲಕ್ಕೂ ಇದೇ ವಾದವನ್ನು ಅನ್ವಯಿಸುವರು. ಭೌತಿಕ ದೇಹ ಮತ್ತು ಸಮಾಜದ ಪಂಗಡಗಳಲ್ಲಿ ಕೂಡ ನಿರಪೇಕ್ಷವಾದ ಏಕತ್ವವು ವ್ಯಕ್ತಿಯ ಮತ್ತು ಸಮಾಜದ ನಾಶಕ್ಕೆ ಕಾರಣ ಎನ್ನುವರು. ಆಲೋಚನೆಗಳು ಮತ್ತು ಭಾವನೆಗಳು ಒಂದೇ ಸಮನಾಗಿದ್ದರೆ ಅದೇ ಮಾನಸಿಕ ಅವನತಿಗೆ ಕಾರಣ. ಆದಕಾರಣ ಸಮಾನತೆಯನ್ನು ತ್ಯಜಿಸಬೇಕು, ಎಂದು ಒಂದು ಪಕ್ಷದವರು ವಾದಿಸುವರು.</p>
		<p>ಪ್ರತಿಯೊಂದು ದೇಶದಲ್ಲಿಯೂ ಬೇರೆ ಬೇರೆ ಕಾಲಗಳಲ್ಲಿ ಇದೇ ವಾದವನ್ನು ವಿಧವಿಧವಾಗಿ ತರುವರು. ಭರತಖಂಡದ ಬ್ರಾಹ್ಮಣರು ಕೂಡ ವರ್ಣಾಶ್ರಮಗಳ ವಿಭಜನೆಯನ್ನು ಮತ್ತು ಕೆಲವು ವರ್ಣಗಳಿಗೆ ಇರುವ ವಿಶೇಷ ಹಕ್ಕು ಬಾಧ್ಯತೆಗಳನ್ನು ಸಮರ್ಥಿಸುವಾಗ ಇದೇ ವಾದವನ್ನು ತರುವರು. ವರ್ಣನಾಶವೇ ಸಮಾಜದ ನಾಶಕ್ಕೆ ಕಾರಣ ಎಂದೂ, ತಮ್ಮ ಸಮಾಜವೇ ಪೃಥ್ವಿಯಲ್ಲಿ ಅತಿ ದೀರ್ಘಕಾಲ ಇರುವ ಜನಾಂಗ ಎಂದೂ ಧೈರ್ಯವಾಗಿ ಚಾರಿತ್ರಿಕ ಪ್ರಮಾಣವನ್ನು ಉದಾಹರಿಸುವರು. ಅವರು ಇದೇ ವಾದವನ್ನು ಬಲವಾಗಿ ಪ್ರತಿಪಾದಿಸುವರು. ಅವರು ಅಧಿಕಾರ ವಾಣಿಯಿಂದ ಯಾವುದು ವ್ಯಕ್ತಿಯ ದೀರ್ಘಾಯಸ್ಸಿಗೆ ಕಾರಣವೊ ಅದು ಅಲ್ಪಾಯಸ್ಸಿಗೆ ಕಾರಣವಾಗುವುದಕ್ಕಿಂತ ಮೇಲು ಎಂದು ಹೇಳುವರು.</p>
		<p>ಮತ್ತೊಂದು ಪಕ್ಷದಲ್ಲಿ ಸಮಾನತೆಯನ್ನು ಒತ್ತಿ ಹೇಳುವವರ ಅನುಯಾಯಿಗಳು ಎಲ್ಲಾ ಕಾಲಗಳಲ್ಲಿಯೂ ಇದ್ದರು. ಉಪನಿಷತ್ತಿನ ಕಾಲದಿಂದಲೂ, ಬುದ್ದ ಕ್ರಿಸ್ತ ಮುಂತಾದ ಶ್ರೇಷ್ಠ ಧಾರ್ಮಿಕ ಬೋಧಕರಿಂದ ಹಿಡಿದು ನಮ್ಮಲ್ಲಿಯವರೆಗೆ, ಹೊಸ ರಾಜಕೀಯ ಆಕಾಂಕ್ಷೆಗಳಲ್ಲಿ, ದೀನದಲಿತರು ಕೇಳುವ ಹಕ್ಕಿನಲ್ಲಿ, ಮತ್ತು ಯಾವ ಹಕ್ಕು ಬಾಧ್ಯತೆಗಳೂ ಇಲ್ಲದವರಲ್ಲಿ ಈ ಏಕತ್ವ ಮತ್ತು ಸಮತ್ವದಭಾವನೆ ವ್ಯಕ್ತವಾಗಿರುವುದು. ಆದರೆ ಮಾನವಸ್ವಭಾವ ಯಾವಾಗಲೂ ತನ್ನನ್ನು ಪ್ರತಿಪಾದಿಸುವುದು. ಯಾರಿಗೆ ಕೆಲವು ಅನುಕೂಲತೆಗಳಿವೆಯೋ ಅವರಿಗೆ ಅವನ್ನು ಕಳೆದುಕೊಳ್ಳಲು ಇಚ್ಚೆಯಿಲ್ಲ. ಅವರು ಇದನ್ನು ಪ್ರತಿಪಾದಿಸಲು ಎಷ್ಟೇ ಏಕಪಕ್ಷವಾದ ಮತ್ತು ಗ್ರಾಮ್ಯವಾದ ವಾದವನ್ನಾಗಲಿ ಆಶ್ರಯಿಸುವರು. ಇದು ಎರಡೂ ಪಕ್ಷದವರಿಗೂ ಅನ್ವಯಿಸುವುದು.</p>
		<p>ತತ್ರರಂಗದಲ್ಲಿ ಈ ಪ್ರಶ್ನೆ ಬೇರೊಂದು ರೂಪವನ್ನು ತಾಳುವುದು, ಬೌದ್ಧರು, ವೈವಿಧ್ಯದಿಂದ ತುಂಬಿದ ಪ್ರಕೃತಿಯಲ್ಲಿ ಏಕತೆಯನ್ನು ನಾವು ಅರಸಬೇಕಾಗಿಲ್ಲ, ಈ ಪ್ರಕೃತಿಯಲ್ಲೇ ನಾವು ತೃಪ್ತರಾಗಬೇಕು ಎಂದು ಹೇಳುತ್ತಾರೆ. ವೈವಿಧ್ಯವೇ ಜೀವನದ ಸಾರ, ಇದು ಎಷ್ಟೇ ದುರ್ಬಲವಾಗಿರಲಿ ದುಃಖಪೂರ್ಣವಾಗಿರಲಿ ಇದಕ್ಕಿಂತ ಮಿಗಿಲಾಗಿರುವುದನ್ನು ನಾವು ನಿರೀಕ್ಷಿಸಲಾರೆವು, ವೇದಾಂತಿಗಳು “ಏಕತೆಯೊಂದೇ ಇರುವುದು, ವೈವಿಧ್ಯ ಕ್ಷಣಿಕ, ತಾತ್ಕಾಲಿಕ ಭ್ರಾಂತಿ' ಎನ್ನುವರು. ವೈವಿಧ್ಯವನ್ನು ನೋಡಬೇಡಿ, ಏಕತೆಗೆ ಹೋಗಿ' ಎನ್ನುವುದು ವೇದಾಂತ. “ಏಕತೆಯನ್ನು ಆಶಿಸಬೇಡಿ, ಇದೊಂದು ಭಾಂತಿ, ವೈವಿಧ್ಯಕ್ಕೆ ಹೋಗಿ' ಎನ್ನುವುದು ಬೌದ್ಧ ಧರ್ಮ. ಧರ್ಮದಲ್ಲಿ ಮತ್ತು ತತ್ವದಲ್ಲಿ ಇದೇ ಭಿನ್ನಾಭಿಪ್ರಾಯ ಈಗಿನವರೆಗೂ ಬಂದಿದೆ. ಏಕೆಂದರೆ ಜ್ಞಾನದ ಮೊತ್ತ ಬಹಳ ಅಲ್ಪ. ತಮ್ಮ ಮತ್ತು ತತ್ವಜ್ಞಾನ, ಧರ್ಮ ಮತ್ತು ಧರ್ಮಜ್ಞಾನ ಐದು ಸಾವಿರ ವರುಷಗಳ ಹಿಂದೆಯೇ ತಮ್ಮ ಪರಮಾವಧಿಯನ್ನು ಮುಟ್ಟಿದ್ದವು. ನಾವು ಭಿನ್ನ ಭಿನ್ನ ಭಾಷೆಗಳಲ್ಲಿ ಒಂದೇ ಸತ್ಯವನ್ನು ಪುನಃ ಪುನಃ ಹೇಳುತ್ತಿರುವೆವು. ಕೆಲವು ವೇಳೆ ಹೊಸ ಹೊಸ ಉದಾಹರಣೆಗಳನ್ನು ಮಾತ್ರ ಕೊಟ್ಟು, ನಮ್ಮ ಜ್ಞಾನ ನಿಧಿಯನ್ನು ವೃದ್ಧಿಗೊಳಿಸಿಕೊಳ್ಳುತ್ತಿರುವೆವು. ಆದಕಾರಣವೇ ಈಗಲೂ ಕೂಡ ಇದೇ ಹೋರಾಟವಿದೆ. ಒಂದು ಪಕ್ಷದವರು ಕೇವಲ ದೃಶ್ಯವನ್ನು ಮಾತ್ರ, ವೈವಿಧ್ಯವನ್ನು ಮಾತ್ರ</p>
		<p>ಗಮನಿಸಬೇಕೆಂದೂ, ವಾದಬಲದಿಂದ ಈ ವೈವಿಧ್ಯ ಇರಲೇಬೇಕೆಂದೂ, ಅದು ಹೋದರೆ ಸರ್ನನಾಶವೆಂದೂ ಸಾಧಿಸುವರು. ನಾವು ಯಾವುದನ್ನು ಜೀವನ ಎನ್ನುವೆವೋ ಅದು ವೈವಿಧ್ಯದಿಂದ ಉತ್ಪನ್ನವಾಯಿತು. ಮತ್ತೊಂದು ಪಕ್ಷದವರು ಧೀರರಾಗಿ ಏಕತೆಯನ್ನು ತೋರುವರು.</p>
		<p>ನಾವು ನೀತಿಶಾಸ್ತ್ರಕ್ಕೆ ಬಂದರೆ ಇದು ಹೊಸದಾಗಿ ಬೇರೊಂದು ಮಾರ್ಗವನ್ನು ಅನುಸರಿಸುವುದು. ಈ ಹೋರಾಟದಿಂದ ಧೈರ್ಯವಾಗಿ ಹೊರಬರುವುದು ಈ ಶಾಸ್ತ್ರ ಒಂದೇ ಎಂದು ಹೇಳಬಹುದು. ಏಕೆಂದರೆ ನೀತಿಶಾಸ್ತ್ರವೇ ಏಕತೆಗೆ ಸಂಬಂಧಪಟ್ಟದ್ದು, ಇದರ ತಳಹದಿಯೇ ಪ್ರೀತಿ, ಅದು ಈ ವೈವಿಧ್ಯವನ್ನು ಗಮನಿಸುವುದಿಲ್ಲ. ನೀತಿಶಾಸ್ತ್ರದ ಗುರಿಯೇ ಏಕತೆ, ಸಮಾನತೆ, ಇದುವರೆಗೂ ಮಾನವಕೋಟಿ ಕಂಡುಹಿಡಿದ ಶ್ರೇಷ್ಠತಮನೀತಿಯಲ್ಲಿ ವೈವಿಧ್ಯಕ್ಕೆ ಎಡೆಯಿಲ್ಲ, ಅದನ್ನು ನೋಡುವುದಕ್ಕೆ ಅಲ್ಲಿ ಸಮಯವಿಲ್ಲ, ಏಕತೆಯೇ ಅವರ ಗುರಿಯಾಗಿರುವುದು. ಭಾರತೀಯನು. (ಅದರಲ್ಲಿಯೂ ವೇದಾಂತಿ) ವಿಶ್ಲೇಷಣಾತ್ಮಕ ಬುದ್ದಿಯುಳ್ಳವನಾದುದರಿಂದ ಎಲ್ಲವನ್ನೂ ವಿಶ್ಲೇಷಣೆ ಮಾಡಿ ಆದಮೇಲೆ ಈ ಏಕತೆಯನ್ನು ಕಂಡುಹಿಡಿದನು. ಎಲ್ಲವನ್ನೂ ಈ ಏಕತೆಯ ತಳಹದಿಯ ಮೇಲೆ ಕಟ್ಟಲು ಯತ್ನಿಸಿದನು. ಆದರೆ ಇಡೀ ದೇಶದಲ್ಲಿ ನಾವು ನೋಡಿದಂತೆ ಇತರರಿಗೆ (ಬೌದ್ಧರಿಗೆ) ಈ ಏಕತೆ ಎಲ್ಲಿಯೂ ಕಾಣಲಿಲ್ಲ. ಅವರಿಗೆ ಈ ಭಿನ್ನತೆಯ ರಾಶಿಯೆ ಸತ್ಯ. ಅದರಲ್ಲಿ ಒಂದಕ್ಕೂ ಮತ್ತೊಂದಕ್ಕೂ ಸಂಬಂಧವಿರಲಿಲ್ಲ.</p>
		<p>ಮಾಕ್ಸ್ ಮುಲ್ಲರ್ ತನ್ನ ಒಂದು ಪುಸ್ತಕದಲ್ಲಿ ಹೇಳಿದ ಕಥೆಯೊಂದು ಜ್ಞಾಪಕಕ್ಕೆ ಬರುವುದು. ಇದೊಂದು ಹಳೆಯ ಗ್ರೀಕರ ಕಥೆ, ಬ್ರಾಹ್ಮಣನೊಬ್ಬ ಸಾಕ್ರಟೀಸನನ್ನು ನೋಡಲು ಹೋದ. ಆತ ಸಾಕ್ರಟೀಸನನ್ನು ಯಾವುದು ಪರಮ ಜ್ಞಾನ ಎಂದು ಕೇಳಿದನು. ಅದಕ್ಕೆ ಸಾಕ್ರಟೀಸನು ಮನುಷ್ಯನನ್ನು ಅರಿಯುವುದೇ ಎಲ್ಲಾ ಜ್ಞಾನದ ಪರಮ ಗುರಿ ಎಂದನು. ಆಗ ಬ್ರಾಹ್ಮಣ, ನೀನು ದೇವರನ್ನು ತಿಳಿಯದೆ ಮಾನವನನ್ನು ಹೇಗೆ ಅರಿಯಬಲ್ಲೆ ಎಂದು ಕೇಳಿದನು. ಗ್ರೀಕ್ ಪಕ್ಷದವರು (ಆಧುನಿಕ ಐರೋಪ್ಯರೇ ಅವರ ಪ್ರತಿನಿಧಿಗಳು ) ಮನುಷ್ಯನನ್ನು ತಿಳಿದುಕೊಳ್ಳಬೇಕೆಂದು ಬಯಸುವರು; ಭಾರತೀಯರು, (ಪುರಾತನ ಧರ್ಮಗಳೆಲ್ಲ ) ದೇವರನ್ನು ಅರಿಯಬೇಕೆಂದು ಹೇಳುವರು. ಒಬ್ಬರು ಪ್ರಕೃತಿಯಲ್ಲಿ ದೇವರನ್ನು ನೋಡುವರು, ಮತ್ತೊಬ್ಬರು ದೇವರಲ್ಲಿ ಪ್ರಕೃತಿಯನ್ನು ನೋಡುವರು. ಸದ್ಯಕ್ಕೆ ನಾವು ಎರಡು ಪಕ್ಷಗಳನ್ನೂ ನಿಷ್ಪಕ್ಷಪಾತದಿಂದ ನೋಡುವ ಸ್ಥಿತಿಯಲ್ಲಿರುವವು. ವೈವಿಧ್ಯ ಎಂಬುದೇನೋ ಇದೆ, ಜೀವನ ಇರಬೇಕಾದರೆ ವೈವಿಧ್ಯ ಇದ್ದೇ ತೀರಬೇಕು. ಈ ವೈವಿಧ್ಯದಲ್ಲಿ ಮತ್ತು ಇದರ ಮೂಲಕ ಮಾತ್ರ ನಾವು ಏಕತೆಯನ್ನು ನೋಡಬೇಕಾಗಿದೆ. ದೇವರಲ್ಲಿ ಪ್ರಕೃತಿಯನ್ನು ನೋಡುವುದು ಕೂಡ ಸತ್ಯವೆ. ಮಾನವನನ್ನು ಅರಿಯುವುದೇ ಶ್ರೇಷ್ಠ ಜ್ಞಾನ, ಮಾನವನನ್ನು ಅರಿತರೆ ಮಾತ್ರ ದೇವರನ್ನು ಅರಿಯಬಹುದು ಎಂಬುದು ಸತ್ಯವೆ. ದೇವರ ಜ್ಞಾನವೇ ಶ್ರೇಷ್ಠ ಜ್ಞಾನ, ದೇವರನ್ನು ಅರಿತರೆ ಮಾತ್ರ ಮಾನವನನ್ನು ಅರಿಯಬಹುದು ಎಂಬುದೂ ಸತ್ಯವೆ. ಇವೆರಡೂ ಪರಸ್ಪರ ವಿರೋಧಾಭಾಸದಂತೆ ಕಂಡರೂ ಇವು ಮಾನವ ಸ್ವಭಾವಕ್ಕೆ ಆವಶ್ಯಕ. ಇಡೀ</p>
		<p>ಬ್ರಹ್ಮಾಂಡವೇ, ವೈವಿಧ್ಯದಲ್ಲಿ ಏಕತೆಯ ಮತ್ತು ಏಕತೆಯಲ್ಲಿ ವೈವಿಧ್ಯದ ಒಂದು ಲೀಲಾಭೂಮಿಯಾಗಿದೆ. ಇಡೀ ಬ್ರಹ್ಮಾಂಡ ವ್ಯತ್ಯಾಸದ ಮತ್ತು ಸಮತ್ವದ ಒಂದು ಲೀಲಾಭಮಿಯಾಗಿದೆ : ಸಾಂತ ಮತ್ತು ಅನ೦ತ ಇವುಗಳ ಒಂದು ಕ್ರೀಡಾಭೂಮಿಯಾಗಿದೆ. ಒಂದನ್ನು ಒಪ್ಪಿಕೊಳ್ಳದೆ ಮತ್ತೊಂದನ್ನು ಸ್ವೀಕರಿಸುವಂತಿಲ್ಲ. ಆದರೆ ಇವೆರಡನ್ನೂ ಒಂದೇ ನೋಟದ ಸತ್ಯಾಂಶಗಳೆಂದಾಗಲಿ, ಒಂದೇ ಅನುಭವದ ಸತ್ಯಾಂಶಗಳೆಂದಾಗಲಿ ಒಪ್ಪಿಕೊಳ್ಳುವಂತೆ ಇಲ್ಲ. ಆದರೂ ಇದು ಯಾವಾಗಲೂ ಹೀಗೆಯೆ ಇರುವುದು. - ನಾವೀಗ ಸ್ಪಷ್ಟವಾಗಿ ಧರ್ಮದ ವಿಷಯಕ್ಕೆ ಬರೋಣ. ನೀತಿಯಲ್ಲಿ ವೈವಿಧ್ಯವೆಲ್ಲಾ ಮಾಯವಾಗಿ ಮೃತ್ಯುಸಮವಾದ ಸಮತ್ವ ಇದೆ. ಇಂತಹ ಸ್ಥಿತಿ ಜೀವನ ಇರುವವರೆಗೆ ಸಾಧ್ಯವಿಲ್ಲ. ಇಂತಹ ಸ್ಥಿತಿಯನ್ನು ಇಚ್ಚಿಸುವುದೂ ಸೂಕ್ತವಲ್ಲ. ಅದೇ ಸಂದರ್ಭದಲ್ಲಿ ಏಕತೆ ಆಗಲೇ ಇದೆ ಎಂಬ ಸತ್ಯಾಂಶವನ್ನೂ ನಾವು ಒಪ್ಪಿಕೊಳ್ಳಬೇಕಾಗಿದೆ. ಈ ಏಕತೆಯನ್ನು ನಾವು ಸೃಷ್ಟಿಸಬೇಕಾಗಿಲ್ಲ, ಅದು ಆಗಲೇ ಇದೆ. ಈ ಏಕತೆಯಿಲ್ಲದೆ ನೀವು ವೈವಿಧ್ಯವನ್ನು ಕಾಣಲೇ ಆರಿರಿ. ದೇವರನ್ನು ನಾವು ಸೃಷ್ಟಿಸುವುದಿಲ್ಲ; ಆತನಾಗಲೇ ಅಲ್ಲಿ ಇರುವನು. ಎಲ್ಲಾ ಧರ್ಮಗಳೂ ಸಾರುವುದೇ ಇದನ್ನು ಎಲ್ಲಿ ಒಬ್ಬ ಸಾಂತವನ್ನು ನೋಡಿರುವನೋ ಅಲ್ಲಿ ಅವನು ಅನಂತವನ್ನೂ ನೋಡಿರುವನು. ಕೆಲವರು ಸಾಂತಕ್ಕೆ ಹೆಚ್ಚು ಪ್ರಾಮುಖ್ಯತೆ ಕೊಟ್ಟರು, ಹೊರಗೆ ಇರುವ ಸಾಂತವನ್ನೇ ಪರಿಗಣಿಸಬೇಕು ಎಂದರು. ಮತ್ತೆ ಕೆಲವರು ಅನಂತಕ್ಕೆ ಹೆಚ್ಚು ಪ್ರಾಮುಖ್ಯತೆ ಕೊಟ್ಟರು, ಅದನ್ನು ಮಾತ್ರ ನೋಡಬೇಕು ಎಂದರು. ನ್ಯಾಯವಾಗಿ ಒಂದಿಲ್ಲದೆ ಮತ್ತೊಂದನ್ನು ನೋಡಲಾರೆವು ಎನ್ನುವುದನ್ನು ಒಪ್ಪಿಕೊಳ್ಳಬೇಕಾಗಿದೆ. ಆದಕಾರಣ ಈ ಸಮಾನತೆ, ಏಕತೆ, ಪೂರ್ಣತೆ ಇವನ್ನು ನಾವು ಹೊಸದಾಗಿ ಸೃಷ್ಟಿಸುವುದಿಲ್ಲ, ಅವು ಆಗಲೆ ಅಲ್ಲಿ ಇರುವುವು. ನಾವು ಅವನ್ನು ಒಪ್ಪಿಕೊಳ್ಳಬೇಕಾಗಿದೆ. ಅವು ನಮಗೆ ಗೊತ್ತಿರಲಿ, ನಾವು ಅವನ್ನು ಸ್ಪಷ್ಟ ಭಾಷೆಯಲ್ಲಿ ವ್ಯಕ್ತಪಡಿಸಲಿ ಬಿಡಲಿ, ಅವು ನಮಗೆ ಇಂದ್ರಿಯ ಗ್ರಾಹ್ಯವಸ್ತುವಿನಂತೆ ಸ್ಪಷ್ಟವಾಗಿ ಅತ್ಯಗತ್ಯವಾಗಿ ಕಾಣಲಿ ಬಿಡಲಿ, ಅವು ಅಲ್ಲಿವೆ. ಅವು ಅಲ್ಲಿವೆ ಎಂದು ನಾವು ನ್ಯಾಯವಾಗಿ ಒಪ್ಪಿಕೊಳ್ಳದೆ ವಿಧಿಯಿಲ್ಲ. ಇಲ್ಲದೇ ಇದ್ದರೆ ಸಾಂತ ಪ್ರಪಂಚವನ್ನು ನಾವು ನೋಡಲಾರೆವು. ದ್ರವ್ಯ ಮತ್ತು ಗುಣಗಳಿಗೆ ಸಂಬಂಧಿಸಿದ ಹಳೆಯ ಸಿದ್ದಾಂತವನ್ನು ಹೇಳುತ್ತಿಲ್ಲ, ಏಕತೆಯ ದೃಷ್ಟಿಯಿಂದ ಹೇಳುತ್ತಿರುವೆನು. ಇಷ್ಟೊಂದು ದೃಶ್ಯವೈವಿಧ್ಯ ಗಳಿದ್ದರೂ, ನಾನು ನೀವು ಬೇರೆ ಎಂಬ ಭಾವನೆಯೆ ನಾನು ನೀವು ಬೇರೆ ಅಲ್ಲ ಎಂಬ ಭಾವನೆಯನ್ನೂ ತರುವುದು. ಇಂತಹ ಏಕತೆ ಇಲ್ಲದೆ ಇದ್ದರೆ ಜ್ಞಾನವೇ ಸಾಧ್ಯವಿರುತ್ತಿರಲಿಲ್ಲ. ಸಮಾನತೆಯ ಭಾವನೆ ಇಲ್ಲದೆ ಇಂದ್ರಿಯ ಗ್ರಹಣವೂ ಇಲ್ಲ, ಜ್ಞಾನವೂ ಇಲ್ಲ. ಆದಕಾರಣ ಎರಡೂ ಒಟ್ಟಿಗೆ ಇರುವುವು. <sup><a epub:type="noteref" href="999-aside.xhtml#id-001-69">*</a></sup> ಆದಕಾರಣ ನಿರಪೇಕ್ಷ ಸಮಾನತೆ (absolute sameness) - ಇದೇ ನೀತಿಶಾಸ್ತ್ರದ ಗುರಿಯಾದರೆ, ಅದು ಸಾಧ್ಯವೇ ಇಲ್ಲ. ನಾವು ಎಷ್ಟೇ ಪ್ರಯತ್ನಪಟ್ಟರೂ ಎಲ್ಲರೂ ಒಂದೇ ಸಮನಾಗಿರುವುದಿಲ್ಲ. ಮನುಷ್ಯರಲ್ಲಿ ಹುಟ್ಟುವಾಗಲೇ ವ್ಯತ್ಯಾಸವಿರುವುದು. ಕೆಲವರಿಗೆ ಇತರರಿಗಿಂತ ಹೆಚ್ಚು ಶಕ್ತಿ ಇರುವುದು, ಇನ್ನು ಕೆಲವರಿಗೆ ಇತರರಿಗಿಂತ ಕೆಲವು</p>
		<p>ಕೆಲಸಗಳನ್ನು ಮಾಡುವುದು ಸುಲಭ. ಕೆಲವರಿಗೆ ಚೆನ್ನಾಗಿರುವ ದೇಹವಿರುವುದು; ಮತ್ತೆ ಕೆಲವರಿಗೆ ಇಲ್ಲ. ನಾವು ಇದನ್ನು ತಪ್ಪಿಸುವುದಕ್ಕೆ ಆಗುವುದಿಲ್ಲ. ಆದರೆ ಅದೇ ಕಾಲದಲ್ಲಿ ಹಲವು ಮಹಾಗುರುಗಳು ಹೇಳಿರುವ ಈ ಭಾವನೆ ಕೇಳಿಸುತ್ತಿರುತ್ತದೆ: “ಎಲ್ಲರಲ್ಲಿಯೂ ಒಂದೇ ದೇವರು ಸಮನಾಗಿರುವುದನ್ನು ಕಂಡು ಜ್ಞಾನಿ ಆತ್ಮನಿಂದ ಆತ್ಮನಿಗೆ ಹಾನಿ ಮಾಡುವುದಿಲ್ಲ. ಅವನು ಪರಮಗತಿಯನ್ನು ಸೇರುತ್ತಾನೆ. ಸಮತ್ವದಲ್ಲಿ ನೆಲಸಿರುವವರು ಈ ಜೀವನದಲ್ಲಿ ಸಂಸಾರದಿಂದ ಪಾರಾಗುವರು. ಏಕೆಂದರೆ ದೇವರು ಪರಿಶುದ್ಧ ಮತ್ತು ಎಲ್ಲರಿಗೂ ಸಮನಾಗಿರುವನು. ಇಂತಹವರು ದೇವರಲ್ಲಿ ನೆಲೆಸಿರುವರು. ಇದು ನಿಜ ಎಂಬುದನ್ನು ಅಲ್ಲಗಳೆಯಲಾಗುವುದಿಲ್ಲ. ಆದರೂ ಬಾಹ್ಯ ಆಕಾರದಲ್ಲಿ ಮತ್ತು ಅಂತಸ್ತಿನಲ್ಲಿ ಸಮಾನತೆ ಇರಲಾರದು ಎಂಬ ತೊಡಕು ಬರುವುದು.</p>
		<p>ಆದರೆ ನಾವು ಹಕ್ಕು ಬಾಧ್ಯತೆಗಳನ್ನು ನಿರ್ಮೂಲ ಮಾಡಬಹುದು. ಪ್ರಪಂಚ ನಿಜವಾಗಿ ಮಾಡಬೇಕಾದ ಕೆಲಸ ಇದು. ಎಲ್ಲಾ ಸಮಾಜಗಳಲ್ಲಿ ಎಲ್ಲಾ ಜನಾಂಗಗಳಲ್ಲಿ ಮತ್ತು ದೇಶಗಳಲ್ಲಿ ಒಂದೇ ಹೋರಾಟವಿದೆ. ಒಬ್ಬರು ಮತ್ತೊಬ್ಬರಿಗಿಂತ ಹೆಚ್ಚು ವಿದ್ಯಾವಂತರಾಗಿರುವಾಗ, ಒಬ್ಬರಿಗೆ ಜಾಸ್ತಿ ವಿದ್ಯೆ ಇದೆ ಎಂದು ವಿದ್ಯೆ ಇಲ್ಲದವರ ಸುಖವನ್ನು ಅಪಹರಿಸಬೇಕೆ? ಈ ಹಕ್ಕನ್ನು ನಿರ್ಮೂಲ ಮಾಡುವುದೇ ಹೋರಾಟದ ಗುರಿಯಾಗಿದೆ. ಕೆಲವರು ಮತ್ತೆ ಕೆಲವರಿಗಿಂತ ಬಲಿಷ್ಠರಾಗಿರುವರು. ಅವರು ದುರ್ಬಲರಾಗಿರುವವರನ್ನು ಸೋಲಿಸುವುದು ಅಥವಾ ತಮ್ಮ ಆಳ್ವಿಕೆಯಲ್ಲಿ ಇಟ್ಟು ಕೊಳ್ಳುವುದು ಸ್ವತಃ ವೇದ್ಯವಾಗಿಯೇ ಇದೆ. ಆದರೆ ಅವರಿಗೆ ಹೆಚ್ಚು ಶಕ್ತಿ ಇದೆ ಎಂದು ಎಲ್ಲಾ ಸೌಖ್ಯವನ್ನೂ ತಾವೇ ದೋಚುವುದು ಧರ್ಮಕ್ಕೆ ವಿರೋಧ. ಇದಕ್ಕಾಗಿ ಹೊಡೆದಾಟ ನಡೆಯುತ್ತಿರುವುದು. ಕೆಲವರು ಸ್ವಾಭಾವಿಕವಾಗಿ ತಮ್ಮಲ್ಲಿರುವ ಬುದ್ದಿಗೆ ಅನುಸಾರವಾಗಿ ಇತರರಿಗಿಂತ ಹೆಚ್ಚು ಹಣವನ್ನು ಸಂಪಾದಿಸುವುದು ಸಹಜವಾಗಿಯೇ ಇದೆ. ಆದರೆ ತಮಗೆ ಐಶ್ವರ್ಯವನ್ನು ಪಡೆಯಲು ಸಾಧ್ಯ ಎಂದು ಯಾರಿಗೆ ಅದು ಸಾಧ್ಯವಿಲ್ಲವೋ ಅವರ ಮೇಲೆ ದಬ್ಬಾಳಿಕೆ ನಡೆಸುವುದು ಧರ್ಮಕ್ಕೆ ವಿರೋಧ, ಹೋರಾಟ ನಡೆಯುತ್ತಿರುವುದು ಇದಕ್ಕಾಗಿ, ಒಬ್ಬನು ಮತ್ತೊಬ್ಬನಿಗಿಂತ ಹೆಚ್ಚು ಸುಖವನ್ನು ಅನುಭವಿಸುವ ಅಧಿಕಾರವನ್ನು ಹಕ್ಕು ಎನ್ನುತ್ತಾರೆ. ನೀತಿ ಯಾವಾಗಲೂ ಇದನ್ನು ಧ್ವಂಸಮಾಡಲು ಯತ್ನಿಸುವುದು, ವೈವಿಧ್ಯವನ್ನು ನಾಶಮಾಡದೆ ಸಮಾನತೆಗೆ, ಏಕತೆಗೆ. ಪ್ರಯತ್ನಿಸುವುದು ಎಂದರೆ ಇದೇ.</p>
		<p>ಈ ವೈವಿಧ್ಯ ಎಂದೆಂದಿಗೂ ಇರಲಿ, ಇದೇ ಜೀವನದ ಸಾರ. ಹೀಗೆಯೇ ನಾವು ಕೊನೆಯ ತನಕ ಆಟವಾಡೋಣ. ನೀವು ಶ್ರೀಮಂತವಾಗಿರುವಿರಿ, ನಾನು ದರಿದ್ರನಾಗಿರುವೆ, ನೀವು ಬಲಾಡ್ಯರಾಗಿರುವಿರಿ, ನಾನು ದುರ್ಬಲನಾಗಿರುವೆ. ಆದರೆ ಏನು? ನೀವು ನನಗಿಂತ ದೈಹಿಕವಾಗಿ ಅಥವಾ ಮಾನಸಿಕವಾಗಿ ಮೇಲೆಂದು ನನಗಿಂತ ನಿಮಗೆ ಹೆಚ್ಚು ಹಕ್ಕುಗಳೇತಕ್ಕೆ ಇರಬೇಕು? ನಿಮ್ಮ ಹತ್ತಿರ ಹೆಚ್ಚು ಹಣ ಇದೆ ಎಂದರೆ ನನಗಿಂತ ನೀವು ಮೇಲು ಎಂದು ಏತಕ್ಕೆ ಪರಿಗಣಿಸಬೇಕು? ವೈವಿಧ್ಯ ಇದ್ದರೂ ಸಮಾನತೆ ಎಲ್ಲರಲ್ಲಿಯೂ ಇದೆ.</p>
		<p>- ಭವಿಷ್ಯದಲ್ಲಿ ನೀತಿಯ ಕಾರ್ಯವು ವೈವಿಧ್ಯವನ್ನು ನಾಶಮಾಡಿ ಸಮಾನತೆಯನ್ನು ಸ್ಥಾಪಿಸುವುದಲ್ಲ. ಇದು ಸರ್ವನಾಶಕ್ಕೆ ಕಾರಣ. ಈ ವೈವಿಧ್ಯಗಳಿದ್ದರೂ ಏಕತೆಯನ್ನು ಒಪ್ಪಿಕೊಳ್ಳಬೇಕು; ಎಲ್ಲರಲ್ಲಿಯೂ ಒಂದೇ ದೇವರನ್ನು ಕಾಣಬೇಕಾಗಿದೆ. ಅದಕ್ಕೆ ವಿರೋಧವಾಗಿ ಏನಿದ್ದರೂ, ಎಲ್ಲರಲ್ಲಿಯೂ ಎಷ್ಟೇ ದುರ್ಬಲತೆ ಇದ್ದರೂ, ಅನಂತ ಶಕ್ತಿ ಸರ್ವರಿಗೂ ಸಾಮಾನ್ಯ ನಿಧಿಯಾಗಿದೆ ಎಂಬುದನ್ನು ಒಪ್ಪಿಕೊಳ್ಳಬೇಕಾಗಿದೆ. ಆತ್ಮ ಅನಂತವಾದುದು, ಸನಾತನವಾದುದು, ಪರಿಶುದ್ಧವಾದುದು ಎಂಬುದನ್ನು - ಅದಕ್ಕೆ ವಿರೋಧವಾಗಿ ಏನೇ ಹೊರಗೆ ಕಂಡರೂ - ಒಪ್ಪಿಕೊಳ್ಳಬೇಕಾಗಿದೆ. ನಾವು ಒಂದು ಪಕ್ಷವನ್ನು ಮಾತ್ರ ತೆಗೆದುಕೊಂಡರೆ, ಅರ್ಧವನ್ನು ಮಾತ್ರ ತೆಗೆದುಕೊಂಡರೆ, ಅಪಾಯಕರ; ಇದು ಮನಸ್ತಾಪಕ್ಕೆ ಕಾರಣವಾಗುವುದು. ನಾವು ಎಲ್ಲವನ್ನೂ ಒಟ್ಟಿಗೆ ತೆಗೆದುಕೊಳ್ಳಬೇಕು, ಅದರ ಆಧಾರದ ಮೇಲೆ ನಿಂತು, ವೈಯಕ್ತಿಕವಾಗಿಯೂ, ಸಮಾಜದ ಅವಿಭಾಜ್ಯ ಅಂಗಗಳಾಗಿಯೂ, ನಮ್ಮ ಜೀವನದ ಪ್ರತಿಯೊಂದು ಆಗುಹೋಗುಗಳಲ್ಲಿಯೂ ಇದನ್ನು ಕಾರ್ಯರೂಪಕ್ಕೆ ತರಬೇಕಾಗಿದೆ.</p>
	</section>
	<section class="level1 unnumbered" epub:type="chapter" role="doc-chapter" id="id-036">
		<h1 class="level1-title" epub:type="title">ವೇದಾಂತದ ಆದರ್ಶ ಮತ್ತು ಪ್ರಭಾವ <sup><a epub:type="noteref" href="999-aside.xhtml#id-001-70">*</a></sup></h1>
		<p>(ಬಾಸ್ಟನ್ನಿನ ಟ್ವೆಂಟಿಯತ್ ಸೆಂಚುರಿ ಕ್ಲಬ್‌ನಲ್ಲಿ ನೀಡಿದ ಪ್ರವಚನ):</p>
		<p>ನಾನು ಇಂದಿನ ವಿಷಯವನ್ನು ಕುರಿತು ಮಾತನಾಡುವುದಕ್ಕೆ ಮುಂಚೆ ಸ್ವಲ್ಪ ಕಾಲಾವಕಾಶವಿರುವುದರಿಂದ, ನಿಮಗೆ ಧನ್ಯವಾದವನ್ನು ಅರ್ಪಿಸುವುದಕ್ಕೆ ನನಗೆ ಅವಕಾಶ ಕೊಡುವಿರಿ ಎಂದು ಭಾವಿಸುತ್ತೇನೆ. ನಾನು ನಿಮ್ಮೊಡನೆ ಮೂರುವರ್ಷಗಳನ್ನು ಕಳೆದೆ. ನಾನು ಮುಕ್ಕಾಲು ಪಾಲು ಅಮೆರಿಕ ದೇಶವನ್ನೆಲ್ಲ ಸಂಚರಿಸಿರುವೆನು. ನಾನು ಇಲ್ಲಿಂದ ನನ್ನ ದೇಶಕ್ಕೆ ಹಿಂದಿರುಗಿಹೋಗುವುದರಲ್ಲಿರುವೆನು. ಇಂತಹ ಸಮಯದಲ್ಲಿ ಅಮೆರಿಕದ ಅಥೆನ್ಸ್‌ನಂತಿರುವ ಈ ನಗರದಲ್ಲಿ (ಬಾಸ್ಟನ್) ನಿಮಗೆ ಧನ್ಯವಾದವನ್ನು ಅರ್ಪಿಸುವುದು ಸೂಕ್ತವಾಗಿದೆ. ನಾನು ಈ ದೇಶಕ್ಕೆ ಮೊದಲು ಬಂದಾಗ, ಕೆಲವು ದಿನಗಳ ಮೇಲೆ ಈ ದೇಶದ ವಿಚಾರವಾಗಿ ಒಂದು ಪುಸ್ತಕ ಬರೆಯಬೇಕೆಂದು ಇದ್ದೆ. ಆದರೆ ಮೂರು ವರ್ಷ ಈ ದೇಶದಲ್ಲಿ ಇದ್ದ ಮೇಲೆಯೂ ನನಗೆ ಒಂದು ಪುಟವನ್ನೂ ಬರೆಯಲು ಆಗಲಿಲ್ಲ. ನಾನು ಹಲವು ದೇಶಗಳನ್ನು ಸಂಚರಿಸಿದ ಮೇಲೆ, ಆಹಾರ ಬಟ್ಟೆ ಬರೆ ಮತ್ತು ನಡವಳಿಕೆ ಇವುಗಳಲ್ಲಿ ಎಷ್ಟೇ ವ್ಯತ್ಯಾಸ ಕಂಡರೂ ಮಾನವನು ಎಲ್ಲಾ ಕಡೆಗಳಲ್ಲಿಯೂ ಒಂದೇ ಎಂದು ತೋರುವುದು. ಅದ್ಭುತವಾದ ಮಾನವ ಸ್ವಭಾವ ಎಲ್ಲಾ ಕಡೆಗಳಲ್ಲಿಯೂ ಒಂದೇ ಆಗಿದೆ. ಆದರೂ ಕೆಲವು ವೈಶಿಷ್ಟ್ಯಗಳಿವೆ. ಕೆಲವು ಮಾತುಗಳಲ್ಲಿ ನನ್ನ ಅನುಭವವನ್ನು ವ್ಯಕ್ತಪಡಿಸುವೆನು. ಅಮೆರಿಕಾ ದೇಶದಲ್ಲಿ ವ್ಯಕ್ತಿಗೆ ಸಂಬಂಧಿಸಿದ ಯಾವ ಪ್ರಶ್ನೆಯನ್ನೂ ಹಾಕುವುದಿಲ್ಲ. ಒಬ್ಬನು ನಿಜವಾಗಿ ಮಾನವನಾಗಿದ್ದರೆ ಸಾಕು, ಅವನನ್ನು ಸಂಪೂರ್ಣ ಪ್ರೀತಿಸುವರು. ಈ ವಿಶೇಷವನ್ನು ಪ್ರಪಂಚದ ಬೇರೆ ಯಾವ ಭಾಗದಲ್ಲಿಯೂ ನಾನು ಕಂಡಿಲ್ಲ.</p>
		<p>ನಾನು ಈ ದೇಶಕ್ಕೆ ಭಾರತೀಯ ತತ್ತ್ವಶಾಸ್ತ್ರದ ಪ್ರತಿನಿಧಿಯಾಗಿ ಬಂದೆ. ಅದನ್ನು ವೇದಾಂತ ಎನ್ನುವರು. ಇದು ಬಹಳ ಪುರಾತನವಾದುದು. ವೇದಗಳು ಎಂದು ಕರೆಯುವ ಪುರಾತನ ಆರ್ಯರ ಸಾಹಿತ್ಯದಿಂದ ಬಂದುದು ಇದು. ಹಲವು ಶತಮಾನಗಳಿಂದ ಸಂಗ್ರಹಿಸಲ್ಪಟ್ಟ ಆ ವೇದರಾಶಿಯಿಂದ ಬಂದುದು ಇದು. ಅವರ ಕಲ್ಪನೆ, ಅನುಭವ, ಮತ್ತು ವಿಶ್ಲೇಷಣೆಯ ಸಾರವೇ ಇದರಲ್ಲಿದೆ. ಈ ವೇದಾಂತ ತತ್ಯದಲ್ಲಿ ಕೆಲವು ವಿಶೇಷಗಳಿವೆ. ಮೊದಲನೆಯದಾಗಿ ಇದು ಯಾವ ವ್ಯಕ್ತಿಯ ಮೇಲೂ ನಿಂತಿಲ್ಲ. ಇದು ಯಾವ ದೇವದೂತನಿಂದಲೂ ಅಥವಾ ವ್ಯಕ್ತಿಯಿಂದಲೂ ಬಂದುದಲ್ಲ. ಇದು ಯಾವ ಒಂದು ವ್ಯಕ್ತಿಯ ಕೇಂದ್ರದ ಸುತ್ತಲೂ ಬೆಳೆಯುವುದಿಲ್ಲ. ಕಾಲಾನಂತರ ಬೌದ್ದ ಮತ್ತು ಇತರ ಧರ್ಮಗಳು ಆಯಾಯ ವ್ಯಕ್ತಿಯ ಆಧಾರದ ಮೇಲೆ ಬೆಳೆದವು. ಇವರಿಗೆಲ್ಲ ಮಹಮ್ಮದೀಯರಲ್ಲಿ ಮತ್ತು ಕ್ರೈಸ್ತರಲ್ಲಿ ಇರುವಂತೆ ಗೌರವಿಸುವುದಕ್ಕೆ ಒಂದು ವ್ಯಕ್ತಿ ಇದೆ. ಆದರೆ ವೇದಾಂತ ತತ್ತ್ವವು ಈ ಧರ್ಮಗಳಿಗೆಲ್ಲ ಹಿನ್ನೆಲೆಯಂತೆ ಇದೆ. ವೇದಾಂತಕ್ಕೆ ಜಗತ್ತಿನ ಯಾವ ಧರ್ಮದೊಂದಿಗೂ ವಿರೋಧವಿಲ್ಲ.</p>
		<p>ವೇದಾಂತ ಒಂದು ಭಾವನೆಯನ್ನು ಒತ್ತಿ ಹೇಳುವುದು, ಆ ಭಾವನೆ ಪ್ರತಿಯೊಂದು ಧರ್ಮದಲ್ಲಿಯೂ ಇದೆ ಎಂದು ಸಾರುವುದು. ಅದೇ, ಮಾನವ ಪವಿತ್ರ ಎಂಬುದು. ನಮ್ಮ ಸುತ್ತಲೂ ಇರುವುದೆಲ್ಲ ಆ ಪವಿತ್ರಾತ್ಮನ ಭಾವನೆಯಿಂದ ಬಂದುದು ಎಂಬುದು. ಮಾನವ ಸ್ವಭಾವದಲ್ಲಿ ದೃಢವಾಗಿರುವುದೆಲ್ಲ, ಒಳ್ಳೆಯದಲ್ಲ, ಬಲಶಾಲಿ ಯಾಗಿರುವುದೆಲ್ಲ ಆ ಪಾವಿತ್ರ್ಯದಿಂದ ಬಂದುದು. ಇದು ಹಲವರಲ್ಲಿ ಸುಪ್ತವಾಗಿದ್ದರೂ, ಮಾನವರಲ್ಲಿ ಒಬ್ಬರಿಗೂ ಮತ್ತೊಬ್ಬರಿಗೂ ಯಾವ ವ್ಯತ್ಯಾಸವೂ ಇಲ್ಲ - ಮೂಲತಃ ಎಲ್ಲರೂ ಪವಿತ್ರಾತ್ಮರು. ನಮ್ಮ ಹಿನ್ನೆಲೆಯಾಗಿ ಒಂದು ಅಸೀಮ ಸಾಗರವಿರುವಂತೆ ಇದೆ. ನೀವು ನಾವುಗಳೆಲ್ಲ ಆ ಅನಂತ ಸಾಗರದಿಂದ ಏಳುವ ಅಲೆಗಳಂತೆ. ನಮ್ಮಲ್ಲಿ ಪ್ರತಿಯೊಬ್ಬರೂ ಆ ಪಾವಿತ್ರ್ಯವನ್ನು ಹೊರಗೆ ವ್ಯಕ್ತಗೊಳಿಸಲು ಸಾಧ್ಯವಾದಷ್ಟೂ ಪ್ರಯತ್ನಿಸುತ್ತಿರುವೆವು. ಪ್ರತಿಯೊಬ್ಬರಲ್ಲಿಯೂ ಆ ಸಚ್ಚಿದಾನಂದ ಸುಪ್ತವಾಗಿದೆ. ಅದೇ ನಮ, ಪ್ರಭಾವ, ನಮ ಆಜನ್ಮಸಿದ್ಧ ಹಕ್ಕು. ನಮ್ಮಲ್ಲಿರುವ ವ್ಯತ್ಯಾಸಗಳಿಗೆ ನಾವು ಅದನ್ನು ವ್ಯಕ್ತಗೊಳಿಸುತ್ತಿರುವುದರಲ್ಲಿ ಇರುವ ತಾರತಮ್ಯವೇ ಕಾರಣ. ಮಾನವನನ್ನು ಅಳೆಯುವಾಗ ಅವನು ಎಷ್ಟನ್ನು ವ್ಯಕ್ತಗೊಳಿಸುತ್ತಿರುವನು ಎಂಬ ದೃಷ್ಟಿಯಿಂದಲ್ಲ, ಆದರೆ ಅವನಲ್ಲಿ ಯಾವ ಹಿನ್ನೆಲೆ ಇದೆ ಎಂಬ ದೃಷ್ಟಿಯಿಂದ ಅಳೆಯಬೇಕು. ಪ್ರತಿಯೊಬ್ಬ ಮಾನವನೂ ಪಾವಿತ್ರ್ಯದ ಪ್ರತಿನಿಧಿ, ಆದಕಾರಣ ಪ್ರತಿಯೊಬ್ಬ ಗುರುವೂ ಮತ್ತೊಬ್ಬರಿಗೆ ಸಹಾಯಕನಾಗಿರಬೇಕು, ಮಾನವನನ್ನು ದೂರುವುದರಿಂದ ಅಲ್ಲ, ಅವನಲ್ಲಿ ಅಂತರ್ಗತವಾಗಿರುವ ಪಾವಿತ್ರ್ಯವನ್ನು ವ್ಯಕ್ತಪಡಿಸಲು ಸಹಾಯ ಮಾಡುವುದರಿಂದ.</p>
		<p>ಸಮಾಜದ ಪ್ರತಿಯೊಂದು ಕಾರ್ಯಕ್ಷೇತ್ರದಲ್ಲಿ ವ್ಯಕ್ತವಾಗುತ್ತಿರುವ ಶಕ್ತಿಯೆಲ್ಲವೂ ಒಳಗಿನಿಂದ ಹೊರಹೊಮ್ಮಿರುವುದಾಗಿದೆ ಎಂದು ವೇದಾಂತ ಸಾರುವುದು. ಆದಕಾರಣ ಇತರರು ಯಾವುದನ್ನು ಸ್ಫೂರ್ತಿ ಎನ್ನುವರೋ ಅದನ್ನು ವೇದಾಂತಿಯು ಮಾನವನಿಂದ ಬಾಹ್ಯಮುಖವಾಗಿ ಹೊರಟಿದ್ದು ಎಂದು ಹೇಳುವನು. ಅದೇ ಸಮಯದಲ್ಲಿ ಅವನು ಇತರ ಪಂಥದವರೊಂದಿಗೆ ವ್ಯಾಜ್ಯ ಮಾಡುವುದಿಲ್ಲ. ಮಾನವನಲ್ಲಿರುವ ಪಾವಿತ್ರ್ಯವನ್ನು ಯಾರು ಒಪ್ಪಿಕೊಳ್ಳುವುದಿಲ್ಲವೋ ಅಂತಹವರೊಂದಿಗೆ ವೇದಾಂತಕ್ಕೆ ಮನಸ್ತಾಪವಿಲ್ಲ. ತಿಳಿದೋ ತಿಳಿಯದೆಯೋ ಪ್ರತಿಯೊಬ್ಬರೂ ಈ ಪಾವಿತ್ರ್ಯವನ್ನು ವ್ಯಕ್ತಗೊಳಿಸಲು ಯತ್ನಿಸುತ್ತಿರುವರು.</p>
		<p>ಮಾನವನು ಒಂದು ಸಣ್ಣ ಪೆಟ್ಟಿಗೆಯಲ್ಲಿ ಅಮುಕಿ ಇಟ್ಟ ದೊಡ್ಡದೊಂದು ೩ಂಗಿನಂತೆ ಇರುವನು. ಈ ಸಿಂಗ್ ತನ್ನ ನೈಜಸಿ ತಿಗೆ ಬರಲು ಯತ್ನಿಸುತ್ತದೆ. ನಮಗೆ ಕಾಣುವ ಸಾಮಾಜಿಕ ಚಟುವಟಿಕೆಗಳೆಲ್ಲ, ಇದರ ಪರಿಣಾಮವಾಗಿದೆ. ನಮ್ಮ ಸುತ್ತಲೂ ಕಾಣುವ ಪೋಟಾಪೋಟಿ, ಹೋರಾಟ, ಪಾಪ, ಇವೆಲ್ಲ ಸಿಂಗ್ ತನ್ನ ನೈಜಸ್ಥಿತಿಗೆ ತೆರಳುತ್ತಿರುವುದರ ಕಾರ್ಯವೂ ಅಲ್ಲ, ಅದಕ್ಕೆ ಕಾರಣವೂ ಅಲ್ಲ. ನಮ್ಮ ದೊಡ್ಡ ದಾರ್ಶನಿಕರೊಬ್ಬರು ಹೇಳುವಂತೆ, ವ್ಯವಸಾಯಮಾಡುವಾಗ ಕೆರೆ ಎಲ್ಲೋ ಮೇಲೆ ಇದೆ, ನೀರು ಗದೆ ಗೆ ಬರಬೇಕಾದರೆ ಮಧೆತೂಬಿನ ಒಂದು ಆತಂಕವಿದೆ. ತೂಬನು. ತೆಗೆದೊಡನೆ ನೀರು ಸ್ವಭಾವತಃ ಹರಿದುಬರುವುದು. ದಾರಿಯಲ್ಲಿ ಮರಳು ಕೊಳೆ ಇದ್ದರೆ</p>
		<p>ನೀರು ಅದರ ಮೇಲೆ ಹರಿದುಹೋಗುವುದು. ಆದರೆ ಈ ಕೊಳೆ ಅಥವಾ ಕಶ್ಚಲ ಮಾನವ ತನ್ನ ಪಾವಿತ್ರ್ಯವನ್ನು ವ್ಯಕ್ತಗೊಳಿಸುವುದಕ್ಕೆ ಕಾರಣವೂ ಅಲ್ಲ, ಅದರ ಕಾರ್ಯವೂ ಅಲ್ಲ. ಅವೆಲ್ಲ ಮಾನವಸ್ವಭಾವದೊಡನಿರುವ ಪರಿಸರಗಳು, ಅವನ್ನೆಲ್ಲ ನಿವಾರಿಸಬಹುದು.</p>
		<p>ಈ ಭಾವನೆ ಭರತಖಂಡದ ಮತ್ತು ಇತರ ದೇಶಗಳ ಧರ್ಮಗಳಲ್ಲೆಲ್ಲ ಇದೆ ಎನ್ನುತ್ತದೆ ವೇದಾಂತ. ಕೆಲವು ಕಡೆ ಇದನ್ನು ಒಂದು ಪುರಾಣದ ಮೂಲಕ ವಿವರಿಸುವರು, ಮತ್ತೆ ಕೆಲವು ಕಡೆ ಇದನ್ನು ಸಂಕೇತಗಳ ಮೂಲಕ ವಿವರಿಸುವರು. ಧಾರ್ಮಿಕ ಕ್ಷೇತ್ರದಲ್ಲಿರುವ ಪ್ರತಿಯೊಂದು ಸ್ಫೂರ್ತಿಯಲ್ಲಿಯೂ, ಪ್ರತಿಯೊಬ್ಬ ಮಹಾವ್ಯಕ್ತಿಯ ಹಿಂದೆಯೂ ಮಾನವನಲ್ಲಿರುವ ಅನಂತ ಏಕತೆಯೆ ವ್ಯಕ್ತವಾಗುತ್ತಿದೆ ಎಂದು ವೇದಾಂತ ಸಾರುವುದು, ನೀತಿ, ಧರ್ಮ, ಇತರರಿಗೆ ಒಳ್ಳೆಯದನ್ನು ಮಾಡಬೇಕು, ಎನ್ನುವುದರ ಹಿಂದೆಲ್ಲ ಈ ಏಕತೆಯ ಅಭಿವ್ಯಕ್ತಿ ಇದೆ. ಪ್ರತಿಯೊಬ್ಬರೂ ತಾವು ವಿಶ್ವದಲ್ಲಿ ಒಂದು ಎಂದು ಅನುಭವಿಸುವ ಕ್ಷಣಗಳು ಕೆಲವು ಇರುವುವು. ಅವನಿಗೆ ಅದು ಗೊತ್ತಿದೆಯೋ ಇಲ್ಲವೊ ಅದನ್ನು ವ್ಯಕ್ತಗೊಳಿಸಲು ಮಾನವನು ಧಾವಿಸುವನು. ಈ ಏಕತೆಯ ಹೊರಸೂಸುವಿಕೆಯನ್ನೇ ನಾವು ಪ್ರೀತಿ, ಸಹಾನುಭೂತಿ ಮುಂತಾದ್ದಾಗಿ ಹೇಳುವುದು. ಇದೇ ನಮ ನೀತಿಗೆ ಮತ್ತು ಧರ್ಮಕ್ಕೆ ಮೂಲ, ತತ ಮಸಿ ಎಂಬ ವೇದಾಂತದ ಅತಿಮುಖ್ಯ ವಾಕ್ಯದಲ್ಲಿ ಇದನ್ನು ಸಂಗ್ರಹಿಸಿ ಹೇಳಿರುವರು.</p>
		<p>- ಪ್ರತಿಯೊಬ್ಬರಿಗೂ ಇದನ್ನು ವಿವರಿಸುವರು: ನೀನು ವಿಶ್ವಾತ್ಮನೊಂದಿಗೆ ಒಂದು, ಇರುವ ಪ್ರತಿಯೊಬ್ಬರೂ ನಿನ್ನ ಆತ್ಮವೆ, ಇರುವ ಪ್ರತಿಯೊಂದು ದೇಹವೂ ನಿನ್ನ ದೇಹ, ಇತರರನ್ನು ಹಿಂಸಿಸಿದರೆ ನಿನ್ನನ್ನು ನೀನೆ ಹಿಂಸಿಸಿಕೊಳ್ಳುವೆ, ಇತರರನ್ನು ಪ್ರೀತಿಸಿದರೆ, ನಿನ್ನನ್ನು ನೀನೇ ಪ್ರೀತಿಸುವೆ. ದ್ವೇಷಭಾವನೆಯೊಂದನ್ನು ಹೊರಗೆಡವಿದೊಡನೆ ಅದು ಇತರರನ್ನು ಹಾನಿಮಾಡಿದರೂ ನಿನ್ನನ್ನೂ ಹಾನಿಗೆ ಗುರಿಪಡಿಸುವುದು. ನನ್ನಿಂದ ಪ್ರೀತಿ ಹೊರಬಂದರೆ ಪುನಃ ಅದೇ ಪ್ರೀತಿ ನನ್ನಲ್ಲಿಗೆ ಬಂದೇ ಬರುವುದು. ಏಕೆಂದರೆ ನಾನೇ ವಿಶ್ವವಾಗಿರುವವನು. ಈ ವಿಶ್ವವೇ ನನ್ನ ದೇಹ. ನಾನು ಅನಂತ, ಆದರೆ ನನಗೆ ಈಗ ಅದು ಗೊತ್ತಿಲ್ಲದೆ ಇರುವುದು. ಆದರೆ ನಾನು ಅನಂತದ ಅರಿವನ್ನು ಪಡೆಯಲು ಯತ್ನಿಸುತ್ತಿರುವನು. ಈ ಅನಂತತೆಯ ಭಾವನೆ ಪೂರ್ಣ ವ್ಯಕ್ತವಾದೊಡನೆ ನಾವು ಪರಿಪೂರ್ಣತೆಯನ್ನು ಪಡೆದಂತೆ.</p>
		<p>ವೇದಾಂತದ ಮತ್ತೊಂದು ವೈಶಿಷ್ಟ್ಯವೇ ಧರ್ಮದಲ್ಲಿ ಅನಂತ ವೈಶಿಷ್ಟ್ಯಕ್ಕೆ ಅವಕಾಶವಿರಬೇಕು ಎನ್ನುವುದು. ಗುರಿ ಎಲ್ಲರಿಗೂ ಒಂದೇ ಎಂದು ಎಲ್ಲರೂ ಒಂದೇ ಅಭಿಪ್ರಾಯವನ್ನು ಒಪ್ಪಿಕೊಳ್ಳುವಂತೆ ಮಾಡುವುದಲ್ಲ. ವೇದಾಂತಿ ಕಾವ್ಯಮಯವಾದ ಭಾಷೆಯಲ್ಲಿ ಹೀಗೆ ಹೇಳುವನು: ''ಬೇರೆ ಬೇರೆ ಬೆಟ್ಟಗಳಲ್ಲಿ ಹುಟ್ಟಿದ ಹಲವು ನದಿಗಳು ನೇರವಾಗಿಯೋ ಡೊಂಕು ಡೊಂಕಾಗಿಯೋ ಹರಿದು ಕೊನೆಗೆ ಸಾಗರವನ್ನು ಸೇರುವಂತೆ ಹಲವು ಮತಗಳು ಮತ್ತು ಪಂಥಗಳು ಭಿನ್ನ ಭಿನ್ನ ಭಾವಗಳಿಂದ ಉದಯಿಸಿ ನೇರವಾಗಿಯೋ ಡೊಂಕು ಡೊಂಕಾಗಿಯೋ, ಹರಿದು ಕೊನೆಗೆ ದೇವರನ್ನು ಸೇರುತ್ತವೆ.”</p>
		<p>ಈ ಅತಿ ಪುರಾತನ ತತ್ತ್ವವು ಪ್ರಪಂಚದ ಪ್ರಪ್ರಥಮ ಮಿಷನರಿ ಧರ್ಮವಾದ ಬೌದ್ಧ ಧರ್ಮದ ಮೇಲೆ ತನ್ನ ಪ್ರಭಾವವನ್ನು ನೇರವಾಗಿ ಬೀರಿದೆ. ಪರೋಕ್ಷವಾಗಿ ಅಲೆಕ್ಸಾಂಡ್ರಿಯದವರು, ನೋಗ್ಗಿಕರು ಮತ್ತು ಮಧ್ಯಕಾಲದ ಯೂರೋಪಿನ ತಾತ್ವಿಕರು ಇವರ ಮೂಲಕ ಕೈಸ್ತರ ಮೇಲೆ ತನ್ನ ಪ್ರಭಾವವನ್ನು ಬೀರಿದೆ. ಅನಂತರ ಜರ್ಮನಿಯ ಭಾವನೆಯ ಮೇಲೆ ತನ್ನ ಪ್ರಭಾವವನ್ನು ಬೀರಿ ತತ್ಯ ಪ್ರಪಂಚದಲ್ಲಿ ಮತ್ತು ಧರ್ಮ ಪ್ರಪಂಚದಲ್ಲಿ ಒಂದು ದೊಡ್ಡ ಕ್ರಾಂತಿಯನ್ನು ಎಬ್ಬಿಸಿದೆ. ಆದರೆ ಇಷ್ಟೊಂದು ಪ್ರಭಾವವನ್ನು ಯಾರಿಗೂ ಗೊತ್ತಾಗದಂತೆ ಬೀರಿದೆ. ರಾತ್ರಿಯಲ್ಲಿ ಸದ್ದು ಗದ್ದಲಗಳಿಲ್ಲದೆ ಬೀಳುವ ಹಿಮಮಣಿಯು ಇಡೀ ಸಸ್ಯಪ್ರಪಂಚಕ್ಕೆ ಜೀವದಾನ ಮಾಡುವಂತೆ, ನಿಧಾನವಾಗಿ ಯಾರಿಗೂ ಗೊತ್ತಾಗದಂತೆ ಮಾನವಕೋಟಿಯ ಹಿತಕ್ಕಾಗಿ ಈ ಪವಿತ್ರವಾದ ವೇದಾಂತವು ಜಗತ್ತಿನಲ್ಲೆಲ್ಲಾ ಹಬ್ಬಿದೆ. ಈ ಧರ್ಮದ ಬೋಧನೆಗಾಗಿ ಯಾವ ಸೈನ್ಯವನ್ನೂ ಉಪಯೋಗಿಸಿಲ್ಲ. ಪ್ರಪಂಚದಲ್ಲೆಲ್ಲಾ ಅಗ್ರಗಣ್ಯ ಮಿಷನರಿ ಧರ್ಮವಾದ ಬೌದ್ಧ ಧರ್ಮಕ್ಕೆ ಸೇರಿದ ಅಶೋಕನ ಶಾಸನಗಳಲ್ಲಿ, ಆಗಿನ ಕಾಲದಲ್ಲಿ ಬೌದ್ಧ ಭಿಕ್ಷುಗಳನ್ನು ಅಲೆಕ್ಸಾಂಡ್ರಿಯ, ಆಂಟಿಯೋಕ್, ಪರ್ಷಿಯಾ, ಚೈನಾ ಮುಂತಾದ ನಾಗರಿಕ ದೇಶಕ್ಕೆ ಕಳುಹಿಸುತ್ತಿದ್ದರೆಂದು ಓದುತ್ತೇವೆ. ಕ್ರಿಸ್ತನಿಗೆ ಮುನ್ನೂರು ವರ್ಷಗಳ ಮುಂಚೆ ಇತರ ಧರ್ಮಗಳನ್ನು ದೂರದಂತೆ ಅಲ್ಲಿ ಕಟ್ಟಪ್ಪಣೆ ಆಗಿತ್ತು: “ಧರ್ಮಗಳ ಮೂಲವೆಲ್ಲ ಒಂದೇ, ಅವು ಯಾವ ದೇಶಕಾಲಗಳಿಗೆ ಸೇರಿದ್ದರೂ ಚಿಂತೆಯಿಲ್ಲ. ನಿಮ್ಮ ಕೈಲಾದ ಮಟ್ಟಿಗೆ ಅವರಿಗೆ ಬೋಧಿಸಿ, ಆದರೆ ಅವರನ್ನು ಹಿಂಸಿಸಲು</p>
		<p>ಯತ್ನಿಸಬೇಡಿ.”</p>
		<p>ಭರತಖಂಡದಲ್ಲಿ ಹಿಂದೂಗಳು ಧರ್ಮದ ಹೆಸರಿನಲ್ಲಿ ಮತ್ತೊಬ್ಬರನ್ನು ಹಿಂಸಿಸಲಿಲ್ಲ. ಇತರ ಧರ್ಮಗಳಿಗೆಲ್ಲ ಅದುತವಾದ ಗೌರವವನ್ನು ತೋರಿದರು. ತಮ, ದೇಶದಿಂದ ಓಡಿಸಲ್ಪಟ್ಟ ಹಿಗಳಿಗೆ ಭರತಖಂಡದಲ್ಲಿ ರಕ್ಷಣೆಯನ್ನು ಕೊಟ್ಟರು. ಇದರ ಪರಿಣಾಮವಾಗಿ ಈಗ ಮಲಬಾರಿನಲ್ಲಿ ಯೆಹೂದ್ಯರು ಇರುವರು, ಪಾರ್ಸಿಯನರು ಇನ್ನೇನು ನಿರ್ನಾಮವಾಗುವ ಸ್ಥಿತಿಯಲ್ಲಿದ್ದಾಗ ಅವರಿಗೆ ರಕ್ಷಣೆಯನ್ನು ಕೊಟ್ಟರು. ಈಗಲೂ ಅವರು ನಮ್ಮ ಪ್ರೀತಿಗೆ ಪಾತ್ರರಾಗಿ ನಮ್ಮಲ್ಲಿ ಒಬ್ಬರಾಗಿ ಬೊಂಬಾಯಿಯಲ್ಲಿ ಇರುವರು. ಏಸುವಿನ ಸೆಂಟ್ ಥಾಮಸ್‌ನೊಂದಿಗೆ ಬಂದವರು ತಾವೆಂದು ಹೇಳಿಕೊಳ್ಳುವ ಕ್ರೈಸ್ತರು ಇರುವರು. ಅವರಿಗೆ ಇಂಡಿಯಾದೇಶದಲ್ಲಿ ನೆಲಸಿ ತಮ್ಮ ಧರ್ಮವನ್ನು ಅನುಸರಿಸಲು ಅವಕಾಶ ಕೊಟ್ಟರು. ಈಗಲೂ ಕೂಡ ಅವರ ಒಂದು ಶಾಖೆ ಭರತಖಂಡದಲ್ಲಿದೆ. ಈ ಅನ್ಯಮತಸಹಿಷ್ಣುತೆಯ ಭಾವನೆ ನಾಶವಾಗಿಲ್ಲ, ಅದೆಂದಿಗೂ ನಾಶವಾಗುವಂತೆಯೂ ಇಲ್ಲ.</p>
		<p>ವೇದಾಂತವು ನಮಗೆ ಬೋಧಿಸಬಲ್ಲ ದೊಡ್ಡ ನೀತಿಯೆ ಇದು: ತಿಳಿದೂ ತಿಳಿಯದೆಯೋ ನಾವೆಲ್ಲ ಒಂದೇ ಗುರಿಯನ್ನು ಸೇರಲೇಬೇಕಾಗಿರುವಾಗ ನಾವು ತಾಳ್ಮೆಗೆಡಬೇಕಾಗಿಲ್ಲ. ಒಬ್ಬನು ಮತ್ತೊಬ್ಬನಿಗಿಂತ ನಿಧಾನವಾಗಿ ಮುಂದುವರಿದರೆ ನಾವು ತಾಳ್ಮೆಗೆಡಬೇಕಾಗಿಲ್ಲ. ಅವರನ್ನು ನಾವು ದೂರಬೇಕಾಗಿಲ್ಲ, ದ್ವೇಷಿಸಬೇಕಾಗಿಲ್ಲ.</p>
		<p>ನಮ್ಮಲ್ಲಿರುವ ಅಜ್ಞಾನದ ತೆರೆ ಜಾರಿದರೆ, ಹೃದಯ ಪರಿಶುದ್ಧವಾದಾಗ, ಆ ಪುಣ್ಯಪ್ರಭಾವ ಪ್ರತಿಯೊಬ್ಬರಲ್ಲಿಯೂ ವ್ಯಕ್ತವಾಗುವುದನ್ನು ನೋಡುತ್ತೇವೆ. ಆಗ ಮಾತ್ರ ನಾವು ಸಹೋದರರು ಎಂದು ಹೇಳಿಕೊಳ್ಳಬಹುದು.</p>
		<p>ಒಬ್ಬನು ಇಂತಹ ಅನುಭವಶಿಖರಕ್ಕೆ ಏರಿ, ಸ್ತ್ರೀಪುರುಷರನ್ನು ನೋಡದೆ, ಲಿಂಗ, ಜಾತಿ, ಬಣ್ಣ, ಕುಲ ಮುಂತಾದ ಯಾವುದನ್ನೂ ನೋಡದೆ, ಇವನ್ನೆಲ್ಲ ಮಾರಿ ಹೋಗಿ ಪ್ರತಿಯೊಬ್ಬರಲ್ಲಿಯೂ ಮಾನವನ ನಿಜವಾದ ಸ್ವಭಾವವಾದ ಪಾವಿತ್ರ್ಯವನ್ನು ಯಾವಾಗ ನೋಡುವನೋ ಆಗ ಮಾತ್ರ ಅವನು ವಿಶ್ವ ಸಹೋದರನಾಗುವನು. ಅವನು ಮಾತ್ರ ವೇದಾಂತಿ. .</p>
		<p>ಅನುಷ್ಠಾನ ವೇದಾಂತದ ಫಲಗಳು ಇವು.</p>
	</section>
	<section class="level1 unnumbered" epub:type="chapter" role="doc-chapter" id="id-037">
		<h1 class="level1-title" epub:type="title">ನಾಗರಿಕತೆಯಲ್ಲಿ ವೇದಾಂತದ ಪಾತ್ರ<sup><a epub:type="noteref" href="999-aside.xhtml#id-001-71">*</a></sup></h1>
		<p>(ಇಂಗ್ಲೆಂಡಿನ ರಿಡ್ವೇ ಗಾರ್ಡನಿನಲ್ಲಿ ಎಲ್ಲಿ ಲಾಡ್ಜ್ ನಲ್ಲಿ ನೀಡಿದ ಉಪನ್ಯಾಸದಿಂದ ಆಯ್ದ ಭಾಗಗಳು)</p>
		<p>ಸ್ಕೂಲವಾದ ಬಾಹ್ಯ ವಿಷಯಗಳನ್ನು ಮಾತ್ರ ನೋಡಬಲ್ಲ ಜನರಿಗೆ ಭರತಖಂಡದಲ್ಲಿ ತಮ್ಮ ಸ್ವಾತಂತ್ರ್ಯವನ್ನು ಕಳೆದುಕೊಂಡು ನರಳುತ್ತಿರುವ ಜನಾಂಗ ಮಾತ್ರ ಕಾಣುವುದು. ಭಾರತವು ಕೇವಲ ಕನಸುಣಿಗಳಿಂದ ಮತ್ತು ತಾತ್ವಿಕರಿಂದ ತುಂಬಿರುವಂತೆ ತೋರುವುದು. ಆಧ್ಯಾತ್ಮಿಕ ಕ್ಷೇತ್ರದಲ್ಲಿ ಭರತಖಂಡ ಪ್ರಪಂಚವನ್ನು ಗೆಲ್ಲಬಲ್ಲದು ಎಂಬ ಭಾವನೆಯನ್ನು ಗ್ರಹಿಸಲು ಅವರಿಗೆ ಅಸಾಧ್ಯವಾಗಿರುವಂತೆ ತೋರುವುದು, ಅತಿ ಕರ್ಮಪಟುಗಳಾದ ಪಾಶ್ಚಾತ್ಯರಿಗೆ ಪ್ರಾಚ್ಯರ ಅಂತರ್ಮುಖ ಜೀವನ ಮತ್ತು ಅವರ ಧ್ಯಾನಪರತೆ ಹೆಚ್ಚು ಪ್ರಯೋಜನಕಾರಿಯಾಗಿರುವಂತೆಯೇ ಪ್ರಾಚ್ಯರಿಗೆ ಪಾಶ್ಚಾತ್ಯರ ಕರ್ಮಶೀಲತೆ ಮತ್ತು ಉತ್ಸಾಹ ಪ್ರಯೋಜನಕಾರಿ ಎಂಬುದರಲ್ಲಿ ಸಂದೇಹವಿಲ್ಲ. ಆದರೂ ನಾವು ಈ ಪ್ರಶ್ನೆಯನ್ನು ಕೇಳಬೇಕಾಗಿದೆ: ಪಾರತಂತ್ರದಲ್ಲಿ ಮತ್ತು ಕಷ್ಟದಲ್ಲಿ ನರಳುತ್ತಿರುವ ಹಿಂದೂ ಮತ್ತು ಯೆಹೂದ್ಯ ಜನಾಂಗಗಳು ಉಳಿದ ಜನಾಂಗಗಳೆಲ್ಲ ನಾಶವಾದರೂ ಇನ್ನೂ ಬದುಕಿ ಇರುವುದಕ್ಕೆ ಕಾರಣಗಳೇನು? (ಈ ಎರಡು ಜನಾಂಗಗಳಿಂದಲೇ ಪ್ರಪಂಚದ ಮುಖ್ಯ ಧರ್ಮಗಳೆಲ್ಲ ಜನಿಸಿದುವು) ಇದಕ್ಕೆ ಉತ್ತರವೇ ಅವರ ಆಧ್ಯಾತ್ಮಿಕ ಶಕ್ತಿ, ಹಿಂದೂಗಳು ಈಗ ಮೌನವಾಗಿದ್ದರೂ ಜೀವಂತರಾಗಿರುವರು; ಯೆಹೂದ್ಯರು ಹಿಂದೆ ಅವರು ಪ್ಯಾಲೆಸ್ತೆನಿನಲ್ಲಿದ್ದಾಗ ಇದ್ದುದಕ್ಕಿಂತ ಹೆಚ್ಚಿನ ಸಂಖ್ಯೆಯಲ್ಲಿ ಇರುವರು. ಭಾರತೀಯ ತತ್ತ್ವಜ್ಞಾನ ನಾಗರಿಕ ಪ್ರಪಂಚದಲ್ಲೆಲ್ಲ ತನ್ನ ಪ್ರಭಾವವನ್ನು ಬೀರುತ್ತಾಹೋಗಿದೆ. ಇದರಂತೆಯೇ ಪೂರ್ವಕಾಲದಲ್ಲಿ, ಯೂರೋಪಿನ ಹೆಸರು ಪ್ರಪಂಚಕ್ಕೆ ಗೊತ್ತಾಗುವುದಕ್ಕೆ ಮುಂಚೆ, ಭಾರತೀಯರು ಆಫ್ರಿಕಾ ದೇಶದೊಂದಿಗೆ ವ್ಯಾಪಾರದ ಸಂಬಂಧವನ್ನು ಏರ್ಪಡಿಸಿಕೊಂಡಿದ್ದರು. ಭಾರತೀಯರು ತಮ್ಮ ದೇಶ ಬಿಟ್ಟು ಹೊರಗೆ ಹೋಗಲಿಲ್ಲ ಎಂಬ ಅಭಿಪ್ರಾಯವನ್ನು ಸುಳ್ಳಾಗಿಸಿರುವರು.</p>
		<p>ಪರಕೀಯರು ಭರತಖಂಡವನ್ನು ಆಕ್ರಮಿಸಿದಾಗಲೆಲ್ಲ ಪರಕೀಯರ ಜೀವನಗತಿಯಲ್ಲಿ ಹೊಸದೊಂದು ಅಧ್ಯಾಯ ಪ್ರಾರಂಭವಾಗಿರುವುದೊಂದು ಸೋಜಿಗ. ಭರತಖಂಡ ತನ್ನನ್ನು ಆಕ್ರಮಿಸಿದವರಿಗೆ ಐಶ್ವರ್ಯ, ಪ್ರಗತಿ, ಸಾರ್ವಭೌಮತ್ವ, ಆಧ್ಯಾತ್ಮಿಕತೆ ಇವುಗಳನ್ನು ಕುರಿತಾದ ಭಾವನೆಗಳನ್ನು ಕೊಟ್ಟಿದೆ. ಪಾಶ್ಚಾತ್ಯನು ತಾನು ಎಷ್ಟೊಂದನ್ನು ಪಡೆಯಬಹುದು, ಅನುಭವಿಸಬಹುದು ಎಂದು ಆಲೋಚಿಸುತ್ತಿದ್ದರೆ, ಪ್ರಾಚ್ಯನು ತನಗೆ ಎಷ್ಟು ಕಡಿಮೆ ಪ್ರಾಪಂಚಿಕ ವಸ್ತುಗಳು ಸಾಕು ಎಂದು ಆಲೋಚಿಸುತ್ತಿರುವನು. ವೇದಗಳಲ್ಲಿ ಆ ಪುರಾತನ ಜನಾಂಗವು ದೇವರನ್ನು ಹುಡುಕಲು ಮಾಡಿದ ಪ್ರಯತ್ನವನ್ನು ನೋಡುವೆವು. ಅವನನ್ನು ಹುಡುಕುವಾಗ ಅವರು ಹಲವು ಮೆಟ್ಟಿಲುಗಳನ್ನು ದಾಟಿ ಹೋದರು. ಪಿತೃಪೂಜೆಗಳಿಂದ ಪ್ರಾರಂಭವಾಗಿ ಅಗ್ನಿ ಇಂದ್ರ ವರುಣ ಮುಂತಾದ ದೇವರುಗಳ ಪೂಜೆಯವರೆಗೆ ಅವರು ಮುಂದುವರಿದರು. ಹಲವು</p>
		<p>ದೇವರುಗಳಿಂದ ಏಕದೇವ ಭಾವನೆ ಬರುವುದನ್ನು ನಾವು ಎಲ್ಲಾ ಧರ್ಮಗಳಲ್ಲಿಯೂ ಕಾಣುವೆವು. ಅದರ ನಿಜವಾದ ಅರ್ಥ, ಇರುವ ಹಲವು ಬುಡಕಟ್ಟು ದೇವರುಗಳಿಗೆಲ್ಲ ಅವನೇ ದೇವದೇವ, ಅವನೇ ಸೃಷ್ಟಿಕರ್ತ, ಅವನೇ ಪ್ರಪಂಚವನ್ನು ಆಳುವವನು, ಅವನೇ ಎಲ್ಲರ ಹೃದಯಾಂತರ್ಯಾಮಿ ಎಂಬುದು ಹಲವು ದೇವರುಗಳಿಂದ ಪ್ರಾರಂಭವಾಗಿ ಮುಂದುವರಿದಂತೆ ಅದು ಏಕೇಶ್ವರಭಾವನೆಯಲ್ಲಿ ಕೊನೆಗಾಣುವುದು. ಈ ಮಾನವ ಸ್ವಭಾವದ ದೇವರಿಂದ ಹಿಂದೂಗಳಿಗೆ ತೃಪ್ತಿ ಬರಲಿಲ್ಲ. ದಿವ್ಯತೆಯನ್ನು ಹುಡುಕುತ್ತಿದ್ದ ಅವರಿಗೆ ಈ ದೇವರ ಭಾವನೆ ತೀರ ಮಾನವೀಯವಾಗಿ ಕಂಡಿತು. ಆದಕಾರಣ ಪಂಚೇಂದ್ರಿಯಗಳ ಮೂಲಕ ಗೋಚರವಾಗುವ ಬಾಹ್ಯಪ್ರಪಂಚದಲ್ಲಿ ದೇವರನ್ನು ಹುಡುಕುವ ಪ್ರಯತ್ನವನ್ನು ತ್ಯಜಿಸಿ ಅಂತರ್ಮುಖಿಗಳಾದರು. ಅಂತರಂಗದಲ್ಲಿ ಒಂದು ಪ್ರಪಂಚವಿದೆಯೇ? ಅದು ಏನು? ಅದು ಆತ್ಮ ವ್ಯಕ್ತಿಗೆ ಸತ್ಯಸ್ಯ ಸತ್ಯವಾಗಿರುವುದು ಇದೊಂದೆ. ಅವನು ತನ್ನನ್ನು ಅರಿತರೆ ಮಾತ್ರ ಪ್ರಪಂಚವನ್ನು ಅರಿಯಬಲ್ಲ, ಇಲ್ಲದೆ ಇದ್ದರೆ ಇಲ್ಲ. ಋಗೈದದಲ್ಲಿ ಕೂಡ ಆದಿಯಲ್ಲಿ ಇದೇ ಪ್ರಶ್ನೆಯನ್ನು ಹಾಕುವರು: “ಆದಿಯಲ್ಲಿ ಇದ್ದುದೇನು?' ವೇದಾಂತ ತತ್ಯ ಈ ಪ್ರಶ್ನೆಯನ್ನು ಕ್ರಮೇಣ ಬಗೆಹರಿಸಿತು. ಆದಿಯಲ್ಲಿದ್ದುದೇ ಆತ್ಮ, ಅಂದರೆ ನಾವು ಯಾವುದನ್ನು ನಿರಪೇಕ್ಷ, ವಿಶ್ವಾತ್ಮ, ಪರಮಾತ್ಮ ಎನ್ನುವೆವೋ ಅದರಿಂದಲೇ ಹಿಂದಿನಿಂದಲೂ ಎಲ್ಲಾ ವಸ್ತುಗಳೂ ಅಭಿವ್ಯಕ್ತ ವಾಗುತ್ತಿವೆ, ಈಗಲೂ ಹಾಗೆಯೇ ಬರುತ್ತಿವೆ, ಮುಂದೆಯೂ ಹಾಗೆಯೇ ಬರಬೇಕು. <sup><a epub:type="noteref" href="999-aside.xhtml#id-001-72">*</a></sup> ವೇದಾಂತ ತತ್ತ್ವವು ಈ ಪ್ರಶ್ನೆಯನ್ನು ಬಗೆಹರಿಸಿದ ಮೇಲೆ ನೀತಿಯ ತಳಹದಿಯನ್ನು ಕಂಡುಹಿಡಿಯಿತು. ಎಲ್ಲಾ ಧರ್ಮಗಳು, 'ಕೊಲ್ಲಬೇಡಿ, ಹಿಂಸಿಸಬೇಡಿ, ನಿಮ್ಮಂತೆ ನೆರೆಯವರನ್ನು ಪ್ರೀತಿಸಿ,'' ಎಂದು ಬೋಧಿಸಿದರೂ ಅದಕ್ಕೆ ಕಾರಣವನ್ನು ಕೊಟ್ಟಿಲ್ಲ. ನೆರೆಯವರನ್ನು ನಾನೇಕೆ ಹಿಂಸಿಸಕೂಡದು? ಈ ಪ್ರಶ್ನೆಗೆ ಸಮರ್ಪಕವಾದ ಉತ್ತರ ಬರಲಿಲ್ಲ. ಕೇವಲ ಮತ ತತ್ವಗಳಿಂದ ತೃಪ್ತಿ ಪಡದ ಹಿಂದೂಗಳ ವೇದಾಂತತತ್ತ್ವವು ಮಾತ್ರ ಇದಕ್ಕೆ ಒಂದು ವಿಚಾರಪೂರ್ಣವಾದ ವಿವರಣೆಯನ್ನು ಕೊಟ್ಟಿತು. ಈ ಆತ್ಮ ನಿರಪೇಕ್ಷವಾದುದು, ಸರ್ವಾಂತರ್ಯಾಮಿಯಾದುದು; ಆದಕಾರಣ ಇದು ಅನಂತವಾದುದು. ಎರಡು ಅನಂತಗಳು ಇರಲಾರವು. ಏಕೆಂದರೆ ಒಂದು ಮತ್ತೊಂದರ ಅನಂತತೆಗೆ ಭಂಗ ತಂದು ಎರಡೂ ಸಾಂತವಾಗುವುವು. ಪ್ರತಿಯೊಂದು ಆತ್ಮವೂ ಅನಂತವಾದ ವಿಶ್ವಾತ್ಮನಲ್ಲಿ ಒಂದಾಗಿದೆ. ಆದಕಾರಣ ಒಬ್ಬನು ನೆರೆಯವರನ್ನು ಹಿಂಸಿಸಿದರೆ ತನ್ನನ್ನೇ ಹಿಂಸಿಸಿಕೊಂಡಂತೆ. ಎಲ್ಲಾ ನೀತಿಯ ಹಿಂದೆ ಇರುವ ಮೂಲತತ್ಯ ಇದು. ಮಾನವ ಪೂರ್ಣತೆಯೆಡೆಗೆ ಹೋಗುವಾಗ ತಪ್ಪಿನಿಂದ ಸತ್ಯದ ಕಡೆ ಹೋಗುತ್ತಿರುವನು ಎಂದು ಅನೇಕ ವೇಳೆ ನಂಬುವರು. ಒಂದು ಆಲೋಚನೆಯಿಂದ ಮತ್ತೊಂದಕ್ಕೆ ಹೋದರೆ ಅವನು ಅನಿವಾರ್ಯವಾಗಿ ಮೊದಲನೆಯದನ್ನು ತ್ಯಜಿಸಬೇಕಾಗಿದೆ. ಆದರೆ ಯಾವ ತದ್ರೂ ನಮ್ಮನ್ನು ಸತ್ಯಕ್ಕೆ ಒಯ್ಯಲಾರದು. ಹಲವು ಸ್ಥಿತಿಗಳ ಮೂಲಕ ಜೀವವು ವಿಕಾಸವಾಗುತ್ತಿರುವಾಗ ಸತ್ಯದಿಂದ ಸತ್ಯಕ್ಕೆ ಹೋಗುತ್ತಿರುವುದು. ಪ್ರತಿಯೊಂದು ಸ್ಥಿತಿಯೂ ಸತ್ಯವೇ. ಜೀವವು ಕೆಳಗಿನ ಸತ್ಯದಿಂದ ಮೇಲಿನ ಸತ್ಯಕ್ಕೆ ಹೋಗುತ್ತದೆ. ಈ ವಿಷಯವನ್ನು ಮುಂದಿನ ಉದಾಹರಣೆಯ ಮೂಲಕ</p>
		<p>ವಿವರಿಸಬಹುದು. ಒಬ್ಬನು ಸೂರ್ಯನ ಕಡೆಗೆ ಹೋಗುತ್ತಿರುವನು. ಅವನು ಪ್ರತಿಯೊಂದು ಹಂತದಲ್ಲಿಯೂ ಸೂರ್ಯನ ಛಾಯಾಚಿತ್ರವನ್ನು ತೆಗೆದುಕೊಳ್ಳುವನು. ಅವನು ನಿಜವಾಗಿ ಸೂರ್ಯನನ್ನು ಸೇರಿದ ಮೇಲೆ ಮೊದಲನೆಯ ಎರಡನೆಯ ಚಿತ್ರಗಳು ಸೂರ್ಯನಿಗಿಂತ ಎಷ್ಟು ಭಿನ್ನವಾಗಿರುವುವು ! ಇವುಗಳಲ್ಲಿ ಎಷ್ಟು ವ್ಯತ್ಯಾಸವಿದ್ದರೂ ಎಲ್ಲವೂ ನಿಜ. ಈ ವ್ಯತ್ಯಾಸಕ್ಕೆಲ್ಲ ಕಾರಣ ಕಾಲ ಮತ್ತು ದೇಶ. ಈ ದೃಷ್ಟಿಯಿಂದ ಪ್ರೇರಿತವಾಗಿರುವುದರಿಂದ ಹಿಂದೂವಿಗೆ, ಅತಿ ಕ್ಷುದ್ರ ಧರ್ಮದಿಂದ ಹಿಡಿದು ಶ್ರೇಷ್ಠತಮ ಧರ್ಮದವರೆಗಿನ ಹಿಂದೆ ಇರುವ ಸಾಮಾನ್ಯವಾದ ಸತ್ಯವನ್ನು ನೋಡಲು ಸಾಧ್ಯವಾಗಿದೆ. ಧರ್ಮದ ಹೆಸರಿನಲ್ಲಿ ಹಿಂಸೆಮಾಡದ ಏಕಮಾತ್ರ ಜನಾಂಗವೇ ಹಿಂದೂ ಜನಾಂಗ, ಒಬ್ಬ ಮಹಮ್ಮದೀಯ ಮಹಾತ್ಮನ ಗೋರಿಯನ್ನು ಈಗ ಮಹಮ್ಮದೀಯರೇ ಮರೆತಿರುವರು, ಅಂತಹವನ್ನು ಹಿಂದೂಗಳು ಪೂಜಿಸುವರು. ಈ ಸೌಹಾರ್ದವನ್ನು ವಿವರಿಸಲು ಹಲವು ಉದಾಹರಣೆಗಳನ್ನು ಕೊಡಬಹುದು.</p>
		<p>ಮಾನವರೆಲ್ಲ ಅರಸುವ ಏಕತೆ ಎಂಬ ಗುರಿಯನ್ನು ಪ್ರಾಚ್ಯ ಕಂಡು ಹಿಡಿಯುವವರೆಗೆ ಮನಸ್ಸಿಗೆ ತೃಪ್ತಿಯಿರಲಿಲ್ಲ. ಪಾಶ್ಚಾತ್ಯ ವಿಜ್ಞಾನಿ ಅಣುವಿನಲ್ಲೂ ಕಣದಲ್ಲೂ ಏಕತೆಯನ್ನು ಕಂಡುಹಿಡಿಯಲು ಯತ್ನಿಸುತ್ತಿರುವನು. ಅವನು ಇದನ್ನು ಕಂಡುಹಿಡಿದ ಮೇಲೆ ಅವನು ಇನ್ನೂ ಮುಂದೆ ಹೋಗಲಾರ. ಅದರಂತೆಯೇ ಆತ್ಮನ ಏಕತೆಯನ್ನು ಕಂಡುಹಿಡಿದ ಮೇಲೆ ನಾವು ಇನ್ನೂ ಮುಂದೆ ಹೋಗುವಂತೆ ಇಲ್ಲ. ಈ ಇಂದ್ರಿಯಜನ್ಯ ಪ್ರಪಂಚದಲ್ಲಿರುವುದೆಲ್ಲ ಆ ಒಂದು ವಸ್ತುವಿನ ಅಭಿವ್ಯಕ್ತಿ ಎಂದು ಅನಂತರ ಸ್ಪಷ್ಟವಾಗುವುದು. ವಿಜ್ಞಾನಿ ಕೂಡ ಈ ತಾತ್ನಿಕಾಂಶವನ್ನು ಒಪ್ಪಿಕೊಳ್ಳುವ ಸ್ಥಿತಿಗೆ ಬರಬೇಕಾಗಿದೆ. ಏಕೆಂದರೆ ಉದ್ದವಿಲ್ಲದ ಅಗಲವಿಲ್ಲದ ಅಣುಗಳು ಒಟ್ಟು ಕಲೆತಾಗ ಅವಕ್ಕೆ ಉದ್ದ -ಎತ್ತರ-ಅಗಲಗಳು ಬರುವಂತೆ ಕಾಣುವುದು. ಒಂದು ಅಣು ಮತ್ತೊಂದು ಅಣುವಿನ ಮೇಲೆ ತನ್ನ ಪ್ರಭಾವವನ್ನು ಬೀರಬೇಕಾದರೆ ಒಂದು ಮಧ್ಯವರ್ತಿ ಆವಶ್ಯಕ. ಈ ಮಧ್ಯವರ್ತಿ ಯಾವುದು? ಅದು ಮೂರನೆಯ ಅಣು. ಹಾಗಾದರೂ ಪ್ರಶ್ನೆ ಬಗೆಹರಿಯಲಿಲ್ಲ. ಈ ಎರಡೂ ಆ ಮೂರನೆಯದರ ಮೇಲೆ ತಮ್ಮ ಪ್ರಭಾವವನ್ನು ಹೇಗೆ ಬೀರುವುವು? ಇದು ಅನವಸ್ಲಾ ದೋಷವಾಗುವುದು. ಭೌತ ವಿಜ್ಞಾನಗಳಿಗೆ ಅವಶ್ಯಕವಾದ ಊಹಾಪ್ರತಿಜ್ಞೆಗಳಲ್ಲೆಲ್ಲಾ ಈ ದೋಷವಿದೆ: ಬಿಂದುವಿಗೆ ಗಾತ್ರವಿಲ್ಲ, ಅಂಶವಿಲ್ಲ ಎನ್ನುವರು; ಸರಳರೇಖೆಗೆ ಅಗಲವಿಲ್ಲ, ಉದ್ದ ಇದೆ ಎನ್ನುವರು. ಇದು ಕಾಣುವುದೂ ಇಲ್ಲ, ಇದನ್ನು ಊಹಿಸುವುದಕ್ಕೂ ಅಸಾಧ್ಯ. ಏತಕ್ಕೆ? ಏತಕ್ಕೆಂದರೆ ಇವು ನಮ್ಮ ಗ್ರಹಣೇಂದ್ರಿಯಗಳ ವ್ಯಾಪ್ತಿಗೆ ಬರುವುದಿಲ್ಲ. ಇವೆಲ್ಲಾ ಕೇವಲ ತಾತ್ವಿಕ ಭಾವನೆಗಳು, ಕೊನೆಗೆ ಮನಸ್ಸೇ ಎಲ್ಲಾ ಭಾವನೆಗಳಿಗೂ ಒಂದು ಆಕಾರವನ್ನು ಕೊಡುವುದು ಎಂದಂತೆ ಆಯಿತು. ನಾನು ಒಂದು ಕುರ್ಚಿಯನ್ನು ನೋಡಿದರೆ, ಹೊರಗಿರುವ ನಿಜವಾದ ಕುರ್ಚಿಯನ್ನಲ್ಲ ನಾನು ನೋಡುವುದು, ಹೊರಗೆ ಏನೋ ಒಂದು ಇದೆ; ಅದಕ್ಕೆ ನನ್ನ ಮನಸ್ಸಿನ ಭಾವನೆಯನ್ನು ಬೆರಸಿ ನೋಡಿದಾಗ ಅದು ಕುರ್ಚಿಯಂತೆ ಕಾಣುತ್ತದೆ. ಕೊನೆಗೆ ಭೌತಿಕವಾದಿಯೂ ತಾತ್ವಿಕನಾಗಬೇಕಾಗಿದೆ.</p>
	</section>
	<section class="level1 unnumbered" epub:type="chapter" role="doc-chapter" id="id-038">
		<h1 class="level1-title" epub:type="title">ಧರ್ಮ: ಅದರ ಮಾರ್ಗಗಳು ಮತ್ತು ಉದ್ದೇಶ <sup><a epub:type="noteref" href="999-aside.xhtml#id-001-73">*</a></sup></h1>
		<p>ನಾವು ವಿಶ್ವದ ಧರ್ಮಗಳನ್ನೆಲ್ಲ ಪರೀಕ್ಷಿಸಿ ನೋಡಿದರೆ ನಮಗೆ ಅಲ್ಲಿ ಅನ್ವೇಷಣೆಯ ಎರಡು ಮಾರ್ಗಗಳು ಕಾಣುವುವು. ಒಂದು ಮಾರ್ಗ ದೇವರಿಂದ ಮನುಷ್ಯನಿಗೆ ಬರುವುದು. ಸೆಮಿಟಿಕ್ ಜನಾಂಗದಲ್ಲಿ ದೇವರ ಭಾವನೆ ಮೊದಲಿನಿಂದಲೂ ಬರುವುದು. ಅದರಲ್ಲಿ ಜೀವದ ಭಾವನೆಯೇ ಇಲ್ಲದೆ ಇರುವುದು ಸೋಜಿಗವಾಗಿದೆ. ಪುರಾತನ ಹಿಬೂ ಜನಾಂಗದಲ್ಲಿ, ಇತ್ತೀಚೆಗಿನ ಕಾಲದವರೆಗೆ, ಮಾನವನ ಜೀವದ ವಿಷಯವಾಗಿ ಅವರು ಯಾವ ಭಾವನೆಯನ್ನೂ ವ್ಯಕ್ತಪಡಿಸದೆ ಇರುವುದು ಗಮನಾರ್ಹವಾದ ಅಂಶ. ಮಾನವನು ಕೆಲವು ಮಾನಸಿಕ ಮತ್ತು ಭೌತಿಕ ವಸ್ತುಗಳಿಂದ ಆದವನು ಮಾತ್ರ ಎಂದು ಅವರು ಭಾವಿಸಿದ್ದರು. ಸಾವಿನಲ್ಲಿ ಎಲ್ಲಾ ಕೊನೆಗಾಣುವುದು. ಆದರೆ ಅದೇ ಜನಾಂಗ ಅತಿ ಅದ್ಭುತವಾದ ಭಗವಂತನ ಭಾವನೆಯನ್ನು ಸೃಷ್ಟಿಸಿರುವುದು. ಇದೊಂದು ಅನ್ವೇಷಣಾ ಮಾರ್ಗ, ಮತ್ತೊಂದು ಮಾರ್ಗವೇ ಮಾನವನಿಂದ ದೇವರ ಕಡೆಗೆ ಹೋಗುವುದು. ಎರಡನೆಯದು ಆರ್ಯಜನಾಂಗದ ಒಂದು ವೈಶಿಷ್ಟ್ಯ, ಮೊದಲನೆಯದು ಸೆಮಿಟಿಕ್ ಜನಾಂಗದ ವೈಶಿಷ್ಟ್ಯ. ಆರ್ಯರು ಮೊದಲು ಆತ್ಮನಿಂದ ಪ್ರಾರಂಭಮಾಡಿದರು. ಅವರ ದೇವರ ಭಾವನೆ ಅಷ್ಟು ಸ್ಪಷ್ಟವಾಗಿರಲಿಲ್ಲ, ಮೊಬ್ಬು ಮೊಬ್ಯಾಗಿತ್ತು; ಇನ್ನೂ ತಿಳಿಗೊಂಡಿರಲಿಲ್ಲ. ಆದರೆ ಅವರ ಮಾನವ ಜೀವದ ಭಾವನೆ ಸ್ಪಷ್ಟವಾಗುತ್ತ ಬಂದಂತೆಲ್ಲ ಅವರ ದೇವರ ಭಾವನೆಯೂ ಸ್ಪಷ್ಟವಾಗುತ್ತ ಬಂತು. ಆದಕಾರಣವೆ ವೇದಗಳಲ್ಲಿ ವಿಚಾರಣೆ ಪ್ರಾರಂಭವಾಗುವುದು ಜೀವವನ್ನು ಕುರಿತ ವಿಚಾರಣೆಯಿಂದ, ಭಗವಂತನಿಗೆ ಸಂಬಂಧಪಟ್ಟ ಭಾವನೆಯೆಲ್ಲ ಆರ್ಯರಿಗೆ ಬಂದದ್ದು, ಮಾನವ ಜೀವವನ್ನು ಕುರಿತು ವಿಚಾರಿಸಿದ ಪರಿಣಾಮವಾಗಿ, ಆದಕಾರಣವೇ, ಭಾರತದ ದರ್ಶನಗಳಲ್ಲೆಲ್ಲ ದೈವತ್ವವನ್ನು ಅಂತರಂಗದಲ್ಲಿ ಹುಡುಕುವ ಪ್ರಯತ್ನ ನಡೆಯಿತು. ಇದರ ಮುದ್ರೆ ಅಲ್ಲಿಯ ದರ್ಶನಗಳ ಮೇಲೆ ಬಿದ್ದಿದೆ. ಆರ್ಯರು ಯಾವಾಗಲೂ ದೈವತ್ವವನ್ನು ತಮ್ಮ ಅಂತರಂಗದಲ್ಲಿ ಹುಡುಕುತ್ತಿದ್ದರು. ಕೆಲವು ಕಾಲದ ಮೇಲೆ ಹೀಗೆ ಹುಡುಕುವುದು ಅವರ ಸಹಜವಾದ ಲಕ್ಷಣವಾಯಿತು, ಅವರ ಹುಟ್ಟುಗುಣವಾಯಿತು. ಇದು ಅವರ ಕಲೆಯಲ್ಲಿ ಮತ್ತು ಅನುದಿನದ ಜೀವನದಲ್ಲೆಲ್ಲ ವ್ಯಕ್ತವಾಗುವುದು. ಈಗಲೂ ಕೂಡ ಯೂರೋಪಿಯನ್ ಚಿತ್ರಕಾರನು ಪ್ರಾರ್ಥನಾ ಭಂಗಿಯಲ್ಲಿರುವವನನ್ನು ಚಿತ್ರಿಸಬೇಕಾದರೆ, ಪ್ರಾರ್ಥಿಸುತ್ತಿರುವವನು ಮೇಲೆ ತಿರುಗಿ ನೋಡುವಂತೆ, ದೇವರನ್ನು ಎಲ್ಲೋ ಹೊರಗೆ ಹುಡುಕುವಂತೆ, ಆಕಾಶದಲ್ಲಿ ಹುಡುಕಾಡುತ್ತಿರುವಂತೆ ಚಿತ್ರಿಸುವನು. ಆದರೆ ಭರತಖಂಡದಲ್ಲಿ ಈ ಭಾವವನ್ನು ಚಿತ್ರಿಸಬೇಕಾದರೆ ಪ್ರಾರ್ಥಿಸುತ್ತಿರುವವನು ಕಣ್ಣುಗಳನ್ನು ಮುಚ್ಚಿಕೊಂಡಿರುವಂತೆ, ಅಂತರ್ಮುಖಿಯಾಗಿರುವಂತೆ ಚಿತ್ರಿಸುವರು.</p>
		<p>ಮನುಷ್ಯ ಎರಡು ವಿಷಯಗಳನ್ನು ತಿಳಿದುಕೊಳ್ಳಬೇಕಾಗಿದೆ: ಒಂದು ಬಾಹ್ಯ ಸ್ವಭಾವ ಮತ್ತೊಂದು ಅಂತರಂಗ ಸ್ವಭಾವ. ಇವು ಮೊದಲು ಪರಸ್ಪರ ವಿರೋಧಿಗಳಾಗಿ ಕಂಡರೂ, ಬಾಹ್ಯಪ್ರಕೃತಿ ಕೂಡ ಸಾಧಾರಣ ಮಾನವನಿಗೆ ಅಂತರಂಗದಲ್ಲಿರುವ</p>
		<p>ಭಾವನಾಲೋಕದಿಂದ ಆದುದೆಂದು ತೋರುತ್ತದೆ. ಪ್ರತಿಯೊಂದು ದೇಶದ ತತ್ವಶಾಸ್ತ್ರದಲ್ಲೂ, ಅದರಲ್ಲೂ ಪಶ್ಚಿಮದಲ್ಲಿ, ಮನಸ್ಸು ಮತ್ತು ದ್ರವ್ಯ ಇವೆರಡೂ ಪರಸ್ಪರ ವಿರೋಧಿಗಳಾಗಿರುವಂತೆ ಊಹಿಸಲಾಗಿದೆ. ಆದರೆ ಕೊನೆಗೆ ಒಂದು ಮತ್ತೊಂದರಲ್ಲಿ ಐಕ್ಯವಾಗುವುದನ್ನು ನೋಡುತ್ತೇವೆ. ಕೊನೆಗೆ ಎರಡೂ ಸೇರಿ ಅನಂತವಾದ ಪೂರ್ಣವಾಗುವುದು. ಆದ್ದರಿಂದ ಈ ವಿಶ್ಲೇಷಣೆಯಿಂದ, ಒಂದು ವಿಷಯ ಮೇಲು ಮತ್ತೊಂದು ಕೀಳು ಎಂದು ಹೇಳುತ್ತಿಲ್ಲ. ಬಾಹ್ಯ ಪ್ರಕೃತಿಯ ಅನ್ವೇಷಣೆಯಿಂದ ಸತ್ಯವನ್ನು ತಿಳಿಯಲು ಯತ್ನಿಸುವವರನ್ನು ತಪ್ಪು ಎನ್ನುವುದಿಲ್ಲ. ಅಂತರ್ಮುಖಿಗಳಾಗಿ ಸತ್ಯವನ್ನು ಅರಸುವವರೇ ಸರಿ ಎಂತಲೂ ಹೇಳುವುದಿಲ್ಲ. ಇವೆರಡೂ ಬೇರೆ ಬೇರೆ ಅನ್ವೇಷಣಾ ಮಾರ್ಗಗಳು, ಅಷ್ಟೆ. ಇವೆರಡೂ ಇರಲೇಬೇಕಾಗಿವೆ. ಇವೆರಡನ್ನೂ ದಿನವೂ ಅಧ್ಯಯನ ಮಾಡಲೇಬೇಕಾಗಿದೆ. ಕೊನೆಗೆ ಇವೆರಡೂ ಸಂಧಿಸುವುದನ್ನು ನೋಡುತ್ತೇವೆ. ದೇಹವು ಮನಸ್ಸಿಗೆ ವಿರೋಧಿಯಲ್ಲ; ಮನಸ್ಸು ದೇಹಕ್ಕೆ ವಿರೋಧಿಯಲ್ಲ. ಅನೇಕರು ದೇಹದಿಂದ ಏನೂ ಪ್ರಯೋಜನವಿಲ್ಲವೆಂದು ಸಾರಬಹುದು. ಹಿಂದಿನ ಕಾಲದಲ್ಲಿ ಎಲ್ಲಾ ದೇಶಗಳಲ್ಲಿಯೂ ದೇಹವನ್ನು ಒಂದು ರೋಗ, ಒಂದು ಪಾಪ ಅಥವಾ ಒಂದು ಅನಿಷ್ಟವೆಂದು ಭಾವಿಸಿದವರು ಅನೇಕರು ಇದ್ದರು. ಅನಂತರ ಹೇಗೆ ದೇಹ ಮನಸ್ಸಾಗಿಯೂ, ಮನಸ್ಸು ದೇಹವಾಗಿಯೂ ಮಾರ್ಪಡುತ್ತವೆ ಎಂಬುದನ್ನು ವೇದದಲ್ಲಿ ಓದುತ್ತೇವೆ. <sup><a epub:type="noteref" href="999-aside.xhtml#id-001-74">*</a></sup> ವೇದಗಳಲ್ಲೆಲ್ಲಾ ಸಾಮಾನ್ಯವಾಗಿರುವ ಒಂದು ಭಾವನೆಯನ್ನು ನೀವು ಗಮನದಲ್ಲಿ ಇಡಬೇಕು. ಅದೇ 'ಹೇಗೆ ನಾವು ಒಂದು ಹಿಡಿ ಜೇಡಿಮಣ್ಣನ್ನು ಅರಿತರೆ ಪ್ರಪಂಚದಲ್ಲಿರುವ ಜೇಡಿಮಣ್ಣನ್ನೆಲ್ಲಾ ಅರಿಯಬಹುದೋ ಹಾಗೆ, ಯಾವುದೊಂದನ್ನು ಅರಿತರೆ ಪ್ರಪಂಚದಲ್ಲಿರುವುದನ್ನೆಲ್ಲ ಅರಿಯಬಹುದು?' ಎಂಬುದು. ಸ್ವಲ್ಪ ಹೆಚ್ಚು. ಕಡಮೆ ಹೇಳುವುದಾದರೆ ಮಾನವನ ಜ್ಞಾನದ ಸಾರವೆಲ್ಲ ಇದೇ. ನಾವೆಲ್ಲ ಯಾವ ಗುರಿಯ ಕಡೆ ಹೋಗುತ್ತಿರುವೆವೊ ಅದು ಈ ಏಕತೆಯನ್ನು ಕಂಡುಹಿಡಿಯುವುದೇ ಆಗಿದೆ. ನಾವು ಮಾಡುವ ಕೆಲಸವೆಲ್ಲ - ಅದು ಪ್ರಾಪಂಚಿಕವಾದುದಾಗಲಿ ಅಥವಾ ಅತಿ ಸೂಕ್ಷ್ಮವಾದುದಾಗಲಿ, ಅತಿ ಶ್ರೇಷ್ಠವಾದುದಾಗಲಿ ಎಲ್ಲವೂ ಏಕತೆಯ ಆದರ್ಶವನ್ನು ತಲುಪುವುದಕ್ಕೆ, ಮಾನವ ಒಂಟಿಯಾಗಿರುವನು. ಅವನು ಮದುವೆಯಾಗುವನು. ಇದು ಹೊರಗಿನಿಂದ ನೋಡಿದರೆ ಸ್ವಾರ್ಥವಾಗಿ ಕಂಡರೂ, ಅವನನ್ನು ಹೀಗೆ ಪ್ರಚೋದಿಸುವುದೆ, ಅದರ ಹಿಂದೆ ಇರುವ ಕ್ರಿಯೋತ್ತೇಜಕ ಶಕ್ತಿಯೆ, ಆ ಏಕತೆಯನ್ನು ಅರಸುವುದು ಆಗಿದೆ. ಅವನಿಗೆ ಮಕ್ಕಳಿವೆ, ಸ್ನೇಹಿತರು ಇರುವರು, ಅವನು ತನ್ನ ದೇಶವನ್ನು ಪ್ರೀತಿಸುವನು, ಅವನು ಜಗತ್ತನ್ನೇ ಪ್ರೀತಿಸುವನು. ಕೊನೆಗೆ ಇಡೀ ವಿಶ್ವಪ್ರೇಮದಲ್ಲಿ ಅವನ ಪ್ರೀತಿ ಪರ್ಯವಸಾನವಾಗುವುದು. ಏಕತೆಯನ್ನು ಕಂಡುಹಿಡಿಯಬೇಕೆಂಬ ಪೂರ್ಣತೆಯ ಕಡೆಗೆ ನಮ್ಮನ್ನೆಲ್ಲಾ ಯಾವುದೋ ಎದುರಿಸಲಾಗದ ಶಕ್ತಿ ನೂಕುತ್ತಿದೆ. ನಮ್ಮ ಅಲ್ಪ ಅಹಂಕಾರವನ್ನು ನಾಶಮಾಡಿ, ಅದನ್ನು ವಿಸ್ತಾರವಾಗುತ್ತಾ ಹೋಗುವಂತೆ ಮಾಡುವುದು. ಇದೇ ಗುರಿ. ವಿಶ್ವವೆಲ್ಲ ಧಾವಿಸುತ್ತಿರುವ ಅಂತಿಮ ಧೈಯವೇ ಇದು. ಪ್ರತಿಯೊಂದು ಕಣವೂ ಮತ್ತೊಂದು ಕಣವನ್ನು</p>
		<p>ಸೇರುವುದಕ್ಕೆ ಧಾವಿಸುತ್ತಿರುವುದು. ಕಣಗಳಾದ ಮೇಲೆ ಕಣಗಳೆಲ್ಲ ಸೇರಿ ಪೃಥ್ವಿ ಗ್ರಹ ಚಂದ್ರ ಸೂರ್ಯ ತಾರಕೆಗಳೆಂಬ ಬೃಹತ್ ಗೋಳಗಳಾಗಿವೆ. ಅವುಗಳು ಕೂಡ ಪುನಃ ಒಂದಾಗಲು ಧಾವಿಸುತ್ತಿವೆ. ಕೊನೆಗೆ ಭೌತಿಕ ಮತ್ತು ಮಾನಸಿಕ ವಿಶ್ವಗಳೆರಡೂ ಕಲೆತು ಒಂದಾಗುವುದೆಂಬುದು ನಮಗೆ ಗೊತ್ತಿದೆ. - ಬ್ರಹ್ಮಾಂಡದಲ್ಲಿ ಯಾವುದು ಬೃಹದಾಕಾರದಲ್ಲಿ ಆಗುತ್ತಿದೆಯೋ ಅದೇ ಅಲ್ಪಪ್ರಮಾಣದಲ್ಲಿ ಪಿಂಡಾಂಡದಲ್ಲಿ ಆಗುತ್ತಿದೆ. ವೈವಿಧ್ಯದಲ್ಲಿ, ಪ್ರತ್ಯೇಕತೆಯಲ್ಲಿ, ಈ ವಿಶ್ವವು ಇದ್ದು, ಏಕತೆಯ ಕಡೆಗೆ, ಅದೈತದ ಕಡೆಗೆ ಸಾಗುತ್ತಿದೆ. ಹಾಗೆಯೇ ನಮ್ಮ ಸಣ್ಣ ಪ್ರಪಂಚದಲ್ಲಿ ಪ್ರತಿಯೊಂದು ಆತ್ಮವೂ ಜಗತ್ತಿನಿಂದ ಪ್ರತ್ಯೇಕವಾಗಿದೆ. ಜೀವಿ ಮೂಢನಾದಷ್ಟೂ ತಾನು ವಿಶ್ವದಿಂದ ಬೇರೆಯಾದವನು ಎಂದು ಭಾವಿಸುತ್ತಾನೆ. ಅವನು ಹೆಚ್ಚು ಮೂಢನಾದಷ್ಟೂ ತಾನು ಹುಟ್ಟುತ್ತೇನೆ, ಸಾಯುತ್ತೇನೆ ಎಂದು ಭಾವಿಸುವನು. ಇವೆಲ್ಲ ಪ್ರತ್ಯೇಕತೆಗೆ ಸಂಬಂಧಪಟ್ಟ ಭಾವನೆಗಳು. ಆದರೆ ಜ್ಞಾನ ಬಂದಂತೆ ಜೀವಿ ವಿಕಾಸವಾಗುವನು, ನೀತಿಯ ಕಲ್ಪನೆಯೂ ವಿಕಾಸವಾಗುವುದು. ನಾವೆಲ್ಲ ಒಂದು ಎಂಬ ಭಾವನೆ ಪ್ರಾರಂಭವಾಗುವುದು. ಜನರಿಗೆ ಇದು ಗೊತ್ತಾಗಲಿ, ಇಲ್ಲದೆ ಇರಲಿ, ನಮ್ಮ ಹಿಂದೆ ಇರುವ ಶಕ್ತಿ ನಮ್ಮನ್ನು ಸ್ವಾರ್ಥಹೀನರನ್ನಾಗಿ ಮಾಡಲು ಪ್ರೇರೇಪಿಸುತ್ತಿರುವುದು. ಇದೇ ಎಲ್ಲಾ ರೀತಿಯ ತಳಹದಿ. ಯಾವ ಭಾಷೆಯಲ್ಲಾಗಲಿ, ಯಾವ ಧರ್ಮದಲ್ಲಾಗಲಿ, ಜಗತ್ತಿನ ಯಾವ ಮಹಾತ್ಮನಾಗಲಿ, ಸಾರಿದ ನೀತಿಯ ಸಾರವೆ ಇದು. "ಸ್ವಾರ್ಥಹೀನರಾಗಿ', 'ನಾನಲ್ಲ ನೀನು'' - ಎಲ್ಲಾ ನೀತಿ ನಿಯಮಾವಳಿಗಳ ಹಿನ್ನೆಲೆಯೇ ಇದು, ನಾನು ನಿನ್ನ ಅಂಶ ಎಂಬ ಅದೆತಭಾವವನ್ನು ಒಪ್ಪಿಕೊಂಡಂತೆ ಆಗುವುದು ಇದು, ನಿನಗೆ ತೊಂದರೆ ಕೊಟ್ಟರೆ ನನಗೇ ತೊಂದರೆ ಕೊಟ್ಟಂತೆ ಆಗುವುದು; ನಿನಗೆ ಸಹಾಯಮಾಡಿದರೆ ನನಗೆ ಸಹಾಯಮಾಡಿಕೊಂಡಂತೆ ಎಂಬ ನಿಯಮವನ್ನು ಒಪ್ಪಿಕೊಂಡಂತೆ ಇದು. ನೀನು ಬದುಕಿರುವಾಗ ನಾನು ಸಾಯುವುದಿಲ್ಲ ಎಂಬುದನ್ನು ಒಪ್ಪಿಕೊಂಡಂತೆ ಆಯಿತು. ಒಂದು ಕೀಟ ಪ್ರಪಂಚದಲ್ಲಿರುವವರೆಗೆ ನಾನು ಹೇಗೆ ಸಾಯಬಲ್ಲೆ? ಏಕೆಂದರೆ ನನ್ನ ಜೀವವೇ ಆ ಕೀಟದ ಜೀವದಲ್ಲಿದೆ. ನಾವು ಯಾರಿಗೂ ಸಹಾಯ ಮಾಡದೆ ಇರಲಾರೆವು, ಇತರರ ಶ್ರೇಯಸ್ಸಿನಲ್ಲಿ ನಮ್ಮ ಶ್ರೇಯಸ್ಸು ಇದೆ ಎಂಬುದನ್ನು ಇದು ಸಾರುವುದು.</p>
		<p>ವೇದಾಂತವನ್ನೆಲ್ಲಾ ವ್ಯಾಪಿಸಿರುವ ಭಾವನೆಯೇ ಇದು. ಮತ್ತೆ ಇದೇ ಎಲ್ಲಾ ಧರ್ಮಗಳಲ್ಲಿಯೂ ಇರುವುದು. ಸಾಧಾರಣ ಧರ್ಮದಲ್ಲಿ ಮೂರು ಭಾಗಗಳಿವೆ. ನೀವು ಇದನ್ನು ಗಮನಿಸಬೇಕು. ಮೊದಲನೆಯದೆ ತತ್ತ್ವ, ಸಿದ್ದಾಂತ; ಇದೇ ಧರ್ಮದ ಸಾರ. ಈ ಸಿದ್ಧಾಂತವೇ ಪುರಾಣಗಳಲ್ಲಿ ಬರುವ ಸಾಧುಸಂತರ ಮತ್ತು ದೇವಮಾನವರ ಜೀವನಗಳಲ್ಲಿ ವ್ಯಕ್ತವಾಗಿದೆ. ಪುರಾಣಗಳಲ್ಲಿ ಇರುವ ಭಾವನೆಗಳೆಲ್ಲಾ ಶಕ್ತಿಗೆ ಸಂಬಂಧಪಟ್ಟವು. ಬಹಳ ಕೆಳಗಿನ ವರ್ಗದ ಪುರಾಣಗಳಲ್ಲಿ ಈ ಶಕ್ತಿ ಇನ್ನೂ ಅನಾಗರಿಕವಾಗಿದೆ. ಅಲ್ಲಿ ಶಕ್ತಿ ಕೇವಲ ದೇಹಶಕ್ತಿಯಾಗಿ ಪರಿಣಮಿಸಿದೆ. ಅಲ್ಲಿನ ನಾಯಕರು ಬಲಾಢರು, ಭೀಮನಂತಹವರು. ಒಬ್ಬ ನಾಯಕ ಪ್ರಪಂಚವನ್ನೇ ಗೆಲು ತಾನೆ. ಮಾನವನು ಮುಂದುವರಿದಂತೆ ದೈಹಿಕಶಕ್ತಿಗೆ ಮಾರಿದುದನ್ನು ಅವನು</p>
		<p>ಆರಿಸಿಕೊಳ್ಳಬೇಕಾಗಿದೆ. ಆದಕಾರಣ ಅವನ ನಾಯಕರು ಕೂಡಾ ಉತ್ತಮವಾದುದನ್ನೇ ಆರಿಸಿಕೊಳ್ಳಬೇಕಾಗಿದೆ. ಉತ್ತಮ ವರ್ಗದ ಪುರಾಣದ ನಾಯಕರು ಪ್ರಚಂಡ ಧರ್ಮಾತ್ಮರಾಗಿರುವರು. ಶುದ್ದ ಚಾರಿತ್ಯದಲ್ಲಿ ಅವರ ಶಕ್ತಿ ವ್ಯಕ್ತವಾಗುತ್ತದೆ. ಅವರು ಒಬ್ಬರೇ ನಿಂತು ಸ್ವಾರ್ಥದ ಮತ್ತು ಅಧರ್ಮದ ಪ್ರವಾಹವನ್ನೆಲ್ಲ ಎದುರಿಸಬಲ್ಲರು. ಧರ್ಮದ ಮೂರನೆಯ ಭಾಗವೇ ಸಂಕೇತಗಳು. ಇವನ್ನೇ ಕ್ರಿಯಾವಿಧಿಗಳು ಕರ್ಮಗಳು ಎಂದು ಕರೆಯುವುದು, ಪುರಾಣಗಳಲ್ಲಿ ನಾಯಕರ ಮೂಲಕ ವ್ಯಕ್ತವಾಗುವುದು ಕೂಡ ಎಲ್ಲರಿಗೂ ಅರ್ಥವಾಗಲಾರದು. ಇದಕ್ಕಿಂತಲೂ ಕೆಳಗೆ ಜನ ಇರುವರು. ಅವರಿಗೆ ಮಕ್ಕಳಿಗೆ ಬೇಕಾಗುವಂತಹ ಶಿಶುವಿಹಾರಗಳು ಇರಬೇಕು. ಅದಕ್ಕೇ ಈ ಸಂಕೇತಗಳು ಹುಟ್ಟುವುವು. ಈ ಸ್ಕೂಲಚಿಹ್ನೆಗಳನ್ನು ಅವರು ಮುಟ್ಟಬಲ್ಲರು, ಗ್ರಹಿಸಬಲ್ಲರು. - ಹೀಗೆ ಪ್ರತಿಯೊಂದು ಧರ್ಮದಲ್ಲಿಯೂ ತತ್ಯ, ಪುರಾಣ, ಕ್ರಿಯಾವಿಧಿಗಳೆಂಬ ಮೂರು ಹಂತಗಳಿವೆ. ವೇದಾಂತದಲ್ಲಿ ಒಂದು ಅನುಕೂಲವಿದೆ. ಅದೃಷ್ಟವಶಾತ್ ಭರತಖಂಡದಲ್ಲಿ ಈ ಮೂರನ್ನೂ ಬೇರೆ ಬೇರೆಯಾಗಿ ವರ್ಗಿಕರಿಸಿರುವರು. ಇತರ ಧರ್ಮಗಳಲ್ಲಿ ತಮ್ಮ ಮತ್ತು ಪುರಾಣಗಳೆರಡೂ ಬೆರೆತುಹೋಗಿವೆ. ಇವುಗಳಲ್ಲಿ ಯಾವುದು ತತ್ಯ, ಯಾವುದು ಪುರಾಣ ಎಂದು ಗುರುತು ಹಚ್ಚುವುದೇ ಕಷ್ಟವಾಗಿ ಹೋಗಿದೆ. ತತ್ಯವನ್ನೆಲ್ಲ ನುಂಗಿಕೊಂಡು ಪುರಾಣ ತಾನೇ ತಾನಾಗಿ ನಿಂತಿದೆ. ಕೆಲವು ಶತಮಾನಗಳಾದ ಮೇಲೆ ತತ್ವದ ಸುಳಿವೇ ಸಿಕ್ಕುವುದಿಲ್ಲ. ತತ್ತ್ವವನ್ನು ವಿವರಿಸುವುದಕ್ಕೆ ಕೊಟ್ಟ ದೃಷ್ಟಾಂತಗಳೇ ತತ್ತ್ವವನ್ನು ಮರೆಮಾಡಿ ನಿಲ್ಲುವುವು. ಜನರು ಬೋಧಕರು ಮತ್ತು ಮಹಾತ್ಮರು ಮುಂತಾದ ಉದಾಹರಣೆಗಳನ್ನು ಮಾತ್ರ ನೋಡುತ್ತಾರೆ. ತತ್ತ್ವಗಳು ಸಂಪೂರ್ಣವಾಗಿ ಮಾಯವಾಗಿ ಹೋಗಿವೆ. ಇದು ಎಷ್ಟು ಮಟ್ಟಿಗೆ ಈಗ ಆಗಿದೆ ಎಂದರೆ ಕ್ರಿಸ್ತನನ್ನು ಬಿಟ್ಟು ಅವನ ತತ್ವವನ್ನು ವಿವರಿಸಲು ಯಾರಾದರೂ ಪ್ರಯತ್ನಪಟ್ಟರೆ ಜನರು ಅವನ ಮೇಲೆ ತಿರುಗಿಬೀಳುವರು. ಅವನು ಮಾಡುವುದು ತಪ್ಪು, ಅವನು ಕೈಸ್ತಧರ್ಮವನ್ನೇ ಹಾಳುಮಾಡುತ್ತಿರುವನು ಎನ್ನುವರು. ಇದೇ ರೀತಿ ಮಹಮ್ಮದೀಯ ತತ್ವವನ್ನು ಬೋಧಿಸಲು ಪ್ರಯತ್ನಪಟ್ಟರೆ ಇದೇ ಪರಿಣಾಮ ಕಾದಿರುವುದು. ಏಕೆಂದರೆ ಸ್ಕೂ ಭಾವನೆಗಳು, ಮಹಾಪುರುಷರ ಮತ್ತು ಮಹಾತ್ಮರ ಜೀವನಗಳು, ಹಿಂದೆ ಇರುವ ತತ್ವವನ್ನೆಲ್ಲ ಸಂಪೂರ್ಣ ಮರೆಮಾಡಿ ನಿಂತಿವೆ.</p>
		<p>ವೇದಾಂತದಲ್ಲಿ ಒಂದು ಅನುಕೂಲವೇನೆಂದರೆ ಅದು ಯಾವ ಒಂದು ವ್ಯಕ್ತಿಯ ಬರಹವೂ ಅಲ್ಲದೆ ಇರುವುದು. ಆದಕಾರಣ ಕೈಸ್ತ, ಬೌದ್ದ ಮತ್ತು ಮಹಮ್ಮದೀಯ ಧರ್ಮಗಳಲ್ಲಿ ಆದಂತೆ ಮಹಾತ್ಮರು ತತ್ತ್ವವನ್ನೆಲ್ಲ ಮರೆಮಾಡಿ ನಿಲ್ಲಲಾಗಲಿಲ್ಲ. ತತ್ತ್ವಗಳು ಜೀವಂತವಾಗಿವೆ. ಮಹಾತ್ಮರು ಬೇರೆ ಗುಂಪಿನಲ್ಲಿ ಬರುವರು. ವೇದಾಂತಕ್ಕೆ ಅವರ ಪರಿಚಯವೇ ಇಲ್ಲ. ಉಪನಿಷತ್ತುಗಳು ಯಾವುದೊ ಒಬ್ಬ ಮಹಾತ್ಮನನ್ನು ಕುರಿತು ಹೇಳುವುದಿಲ್ಲ. ಅವು ಎಷ್ಟೋ ಮಂದಿ ಸ್ತ್ರೀ ಪುರುಷ ಮಹಾತ್ಮರನ್ನು ಕುರಿತು ಹೇಳುವುವು. ಹಳೆಯ ಹಿಬ್ರೂಗಳಲ್ಲಿ ಇಂತಹ ಕೆಲವು ಭಾವನೆಗಳು ಇದ್ದವು. ಆದರೂ ಹೆಬೂಗಳ ಗ್ರಂಥದಲ್ಲಿ ಮೋಸಸ್ ತಾನೇ ತಾನಾಗಿ ಬೆಳಗುತ್ತಿರುವನು. ಒಂದು ಜನಾಂಗದ</p>
		<p>ಧರ್ಮವನ್ನು ಇಂತಹ ಮಹಾತ್ಮರು ತಮ್ಮ ವಶಪಡಿಸಿಕೊಳ್ಳುವುದು ಕೆಟ್ಟದು ಎನ್ನುವುದಿಲ್ಲ. ಆದರೆ ತತ್ವವೆಲ್ಲ ಸಂಪೂರ್ಣ ಮರೆಯಾದರೆ ಬಹಳ ಅಪಾಯಕರ. ನಾವು ತತ್ವಗಳನ್ನು ಒಪ್ಪಬಹುದು. ಆದರೆ ಅಷ್ಟೇ ತೃಪ್ತಿಯನ್ನು ವ್ಯಕ್ತಿಗಳನ್ನು ಒಪ್ಪಿಕೊಳ್ಳುವುದರಲ್ಲಿ ತೋರಲಾರೆವು. ವ್ಯಕ್ತಿಗಳು ನಮ್ಮ ಭಾವಗಳಿಗೆ ತೃಪ್ತಿಯನ್ನು ತರುವರು. ತತ್ವಗಳು ಅವಕ್ಕಿಂತ ಸ್ವಲ್ಪ ಉತ್ತಮವಾದುದಕ್ಕೆ, ಉದ್ವೇಗರಹಿತ ವೈಚಾರಿಕತೆಗೆ ತೃಪ್ತಿಯನ್ನು ತರುವುವು. ಕೊನೆಗೆ ತತ್ವಗಳೇ ಜಯಿಸಬೇಕು. ಏಕೆಂದರೆ ಅವೇ ಮಾನವನ ಪುರುಷತ್ರ, ಭಾವಗಳು ಅನೇಕವೇಳೆ ನಮ್ಮನ್ನು ಮೃಗೀಯ ಸ್ಥಿತಿಗೆ ಎಳೆಯುವುವು. ಭಾವಗಳಿಗೆ ಯುಕ್ತಿಗಿಂತ ಹೆಚ್ಚಾಗಿ ಇಂದ್ರಿಯದೊಂದಿಗೆ ಸಂಬಂಧವಿದೆ. ಆದಕಾರಣ ತತ್ವಗಳನ್ನು ಸಂಪೂರ್ಣ ಮರೆತು ಕೇವಲ ಭಾವವೊಂದೇ ಪ್ರಧಾನವಾದರೆ ಧರ್ಮ ಒಂದು ಮತಭ್ರಾಂತಿಯಾಗುವುದು. ಆಗ ಅದು ಪಕ್ಷ-ರಾಜಕೀಯಕ್ಕಿಂತ ಮೇಲೇನೂ ಅಲ್ಲ. ಅತಿ ಭಯಂಕರವಾದ ಮೂಢಭಾವನೆಗಳನ್ನು ತೆಗೆದುಕೊಂಡು ಅವಕ್ಕಾಗಿ ಸಾವಿರಾರು ಸಹೋದರರ ಬಲಿ ಕೊಡಲು ಸಿದ್ದರಾಗುವರು. ಆದಕಾರಣವೇ ಮಹಾತ್ಮರ ಜೀವನ ಮತ್ತು ಉಪದೇಶಗಳು ಕಲ್ಯಾಣಕರವಾದ ಪ್ರಚಂಡವಾದ ಕ್ರಿಯೋತ್ತೇಜಕ ಶಕ್ತಿಸ್ವರೂಪಗಳಾಗಿವೆಯಾದರೂ, ಅವರು ಯಾವ ತತ್ತ್ವವನ್ನು ಉದಾಹರಿಸಲು ನಿಂತಿರುವರೋ ಅದಕ್ಕೆ ಗೌರವವನ್ನು ಕೊಡದಿದ್ದರೆ, ಅದರಿಂದ ಬಹಳ ಅಪಾಯವಿದೆ. ಇದರಿಂದಲೇ ಮತಭ್ರಾಂತಿಯಲ್ಲಿ ಹುಟ್ಟುವುದು, ಇಡೀ ಪ್ರಪಂಚವನ್ನು ರಕ್ತದಲ್ಲಿ ತೋಯಿಸುವುದು. ವೇದಾಂತವು ಈ ಕಷ್ಟವನ್ನು ನಿವಾರಿಸಬಲ್ಲದು. ಏಕೆಂದರೆ ಅದರಲ್ಲಿ ಇರುವವರು ಯಾರೋ ಒಬ್ಬ ಪ್ರವಾದಿಯಲ್ಲ. ಅದರಲ್ಲಿ ಹಲವು ಮಹಾತ್ಮರಿರುವರು. ಅವರೆಲ್ಲ ಋಷಿಗಳು, ಮಂತ್ರದ್ರಷ್ಟಾರರು ಎಂದರೆ ಸತ್ಯವನ್ನು ಸಾಕ್ಷಾತ್ತಾಗಿ ನೋಡಿರುವವರು... ಈ ಮಂತ್ರ ಎಂದರೆ ಮನಸ್ಸಿನಿಂದ ಆಲೋಚಿಸಿದ್ದು. ಋಷಿಗಳು ಈ ಮಂತ್ರದ್ರಷ್ಟಾರರು. ಈ ಮಂತ್ರಗಳು ಯಾರೊಬ್ಬರ ಪ್ರತ್ಯೇಕ ಸ್ವತ್ತೂ ಅಲ್ಲ. ಒಬ್ಬ ಎಷ್ಟೇ ಪ್ರಖ್ಯಾತ ಸ್ತ್ರೀಯಾಗಲಿ ಪುರುಷನಾಗಲಿ, ಅವಳಿಗೆ ಅಥವಾ ಅವನಿಗೆ ಮಾತ್ರ ಇವು ಮೀಸಲಾಗಿರುವುದಿಲ್ಲ. ಪ್ರಪಂಚವು ಸೃಷ್ಟಿಸಿದ ಕ್ರಿಸ್ತ, ಬುದ್ಧರಂತಹ ಮಹಾ ಪುರುಷರಿಗೆ ಮಾತ್ರ ಸೇರಿದುವೂ ಅಲ್ಲ. ಇವು ಬುದ್ದನಿಗೆ ಎಷ್ಟು ಮಟ್ಟಿಗೆ ಸೇರಿರುವುವೋ ಅಷ್ಟೇ ಮಟ್ಟಿಗೆ ದೀನರಲ್ಲಿ ಅತಿ ದೀನರಿಗೆ ಕೂಡ ಸೇರಿವೆ. ಇವು ಕ್ರಿಸನಿಗೆ ಸೇರಿದಂತೆಯೇ ಅತಿ ಕ್ಷುದ್ರ ಜೀವಿಗೂ ಸೇರಿವೆ. ಏಕೆಂದರೆ ಇವು ವಿಶ್ವಸಾಮಾನ್ಯ ತತ್ತ್ವಗಳು. ಇವನ್ನು ಯಾರೂ ಸೃಷ್ಟಿಸಲಿಲ್ಲ. ಅನಾದಿ ಕಾಲದಿಂದಲೂ ಈ ಸಿದ್ಧಾಂತಗಳು ಇವೆ; ಅನಂತಕಾಲದವರೆಗೆ ಮುಂದೆಯೂ ಇರುವುವು. ಇವು ಅನಾದಿ, ವಿಜ್ಞಾನವು ಬೋಧಿಸುವ ಯಾವ ನಿಯಮಗಳೂ ಇವನ್ನು ಸೃಷ್ಟಿಸಲಿಲ್ಲ. ಕೆಲವು ವೇಳೆ ಇವು ಕಾಣಿಸದೆ ಹೋಗುವುವು; ಮತ್ತೆ ಕೆಲವು ವೇಳೆ ಬೆಳಕಿಗೆ ಬರುವುವು. ಆದರೆ ಪ್ರಕೃತಿಯಲ್ಲಿ ಇವು ಚಿರಕಾಲವೂ ಇರುವುವು. ನ್ಯೂಟನ್ನನು ಹುಟ್ಟದೆ ಇದ್ದಿದ್ದರೂ, ಆಕರ್ಷಣ ನಿಯಮವನ್ನು ಕಂಡುಹಿಡಿಯದೇ ಇದ್ದಿದ್ದರೂ, ಆ ನಿಯಮ ಇರುತ್ತಿತ್ತು, ಅದು ಕೆಲಸಮಾಡುತ್ತಲೇ ಇರುತ್ತಿತ್ತು. ನ್ಯೂಟನ್ನನ ಅದ್ಭುತ ಪ್ರತಿಭೆ ಇದನ್ನು ಕಂಡುಹಿಡಿದದ್ದು, ಇದಕ್ಕೆ ಒಂದು</p>
		<p>ಸಿದ್ದಾಂತದ ರೂಪವನ್ನು ಕೊಟ್ಟಿದ್ದು, ಇದನ್ನು ಬೆಳಕಿಗೆ ತಂದದ್ದು, ಎಲ್ಲರಿಗೂ ತಿಳಿಯುವಂತೆ ಮಾಡಿದ್ದು, ಆಧ್ಯಾತ್ಮಿಕ ಮಹಾಸತ್ಯಗಳಾದ ಧಾರ್ಮಿಕ ನಿಯಮಗಳು ಕೂಡ ಹಾಗೆಯೇ, ಸದಾಕಾಲದಲ್ಲಿಯೂ ಇವು ಚಿರಜಾಗೃತವಾಗಿರುತ್ತವೆ. ವೇದ, ಬೈಬಲ್, ಖುರಾನುಗಳು ಯಾವುದೂ ಇಲ್ಲದೆ ಇದ್ದರೂ, ಮಹಾತ್ಮರು ಋಷಿಗಳು ಹುಟ್ಟದೇ ಇದ್ದರೂ, ಈ ಆಧ್ಯಾತ್ಮಿಕ ನಿಯಮಾವಳಿಗಳು ಜಾರಿಯಲ್ಲಿರುತ್ತಿದ್ದವು. ಅವು ವ್ಯಕ್ತವಾಗುವುದಕ್ಕೆ ಸ್ವಲ್ಪ ಕಾಲ ತಡವಾಗುವುದು, ಅಷ್ಟೆ. ನಿಧಾನವಾಗಿ ಆದರೂ ನಿಶ್ಚಯವಾಗಿ ಮಾನವಕೋಟಿಯನ್ನು ಮೇಲೆತ್ತಲು, ಅವರ ಸ್ವಭಾವವನ್ನು ತಿದ್ದಲು ಅವು ಯತ್ನಿಸುತ್ತವೆ. ಇಂತಹ ನಿಯಮಾವಳಿಗಳನ್ನು ನೋಡುವವರು, ಕಂಡುಹಿಡಿಯುವವರು ಪ್ರವಾದಿಗಳು, ಆಧ್ಯಾತ್ಮಿಕ ಪ್ರಪಂಚದಲ್ಲಿ ಪ್ರವಾದಿಗಳು ಆ ನಿಯಮಾವಳಿಗಳನ್ನು ಬೆಳಕಿಗೆ ತರುವರು. ವಿಜ್ಞಾನ ಪ್ರಪಂಚದಲ್ಲಿ ನ್ಯೂಟನ್, ಗೆಲಿಲಿಯೋ ಹೇಗೋ ಹಾಗೆಯೇ ಆಧ್ಯಾತ್ಮಿಕ ಪ್ರಪಂಚದಲ್ಲಿ ಈ ಪ್ರವಾದಿಗಳು. ಈ ಯಾವ ಒಂದು ನಿಯಮವೂ ತಮಗೇ ಸೇರಿದ್ದೆಂದು ಅವರು ಭಾವಿಸಲಾರರು. ಇವು ಪ್ರಕೃತಿಯಲ್ಲಿರುವವರೆಲ್ಲರ ಸರ್ವ ಸಾಮಾನ್ಯ ಸೊತ್ತು.</p>
		<p>ಹಿಂದೂಗಳು ಹೇಳುವಂತೆ ವೇದ ಸನಾತನವಾದುದು. ಸನಾತನ ಎಂದರೆ ಏನು ಅರ್ಥ ಎಂಬುದು ನಮಗೆ ಈಗ ಗೊತ್ತಾಗುವುದು - ಅದೇ, ಪ್ರಕೃತಿಗೆ ಹೇಗೆ ಆದಿ ಅಂತ್ಯಗಳಿಲ್ಲವೋ ಹಾಗೆಯೇ ನಿಯಮಗಳಿಗೆ ಆದಿ ಅಂತ್ಯಗಳಿಲ್ಲವೆಂಬುದು. ಈ ಪೃಥ್ವಿಯಾದ ಮೇಲೆ ಇನ್ನೊಂದು ಪೃಥ್ವಿ, ವ್ಯೂಹವಾದ ಮೇಲೆ ವ್ಯೂಹ ಸೃಷ್ಟಿಯಾಗಿ ಕೆಲವು ಕಾಲವಿದ್ದು ಅವ್ಯಕ್ತದಲ್ಲಿ ಪುನಃ ಲೀನವಾಗಿ ಹೋಗುವುವು. ಆದರೆ ವಿಶ್ವ ಯಾವಾಗಲೂ ಹಾಗೆಯೇ ಇರುವುದು, ಕೋಟ್ಯಂತರ ಬ್ರಹ್ಮಾಂಡಗಳು ಸೃಷ್ಟಿಯಾಗುತ್ತಿವೆ. ಕೋಟ್ಯಂತರ ಬ್ರಹ್ಮಾಂಡಗಳು ನಾಶವಾಗುತ್ತಿವೆ. ಆದರೂ ವಿಶ್ವ ಹಾಗೆಯೇ ಇರುವುದು. ಯಾವುದೋ ಒಂದು ಗ್ರಹಕ್ಕೆ ಬೇಕಾದರೆ ಅದರ ಆದಿ ಅಂತ್ಯಗಳನ್ನು ಹೇಳಬಹುದು. ಆದರೆ ಇಡೀ ವಿಶ್ವದ ದೃಷ್ಟಿಯಿಂದ ಕಾಲವೆಂಬುದಕ್ಕೆ ಅರ್ಥವಿಲ್ಲ. ಇದರಂತೆಯೇ ಪ್ರಕೃತಿ ನಿಯಮಗಳು, ವೈಜ್ಞಾನಿಕ ನಿಯಮಗಳು, ಮಾನಸಿಕ ನಿಯಮಗಳು, ಆಧ್ಯಾತ್ಮಿಕ ನಿಯಮಗಳು, ಅವು ಆದಿ ಅಂತ್ಯಗಳಿಲ್ಲದೆ ಇವೆ. ಈ ನಿಯಮಗಳನ್ನೆಲ್ಲ ಎಲ್ಲೋ ಈಚೆಗೆ ಕೆಲವು ವರುಷಗಳಿಂದ, ಹೆಚ್ಚು ಎಂದರೆ ಕೆಲವು ಸಾವಿರ ವರುಷಗಳಿಂದ ಮಾನವನು ಕಂಡುಹಿಡಿಯಲು ಯತ್ನಿಸುತ್ತಿರುವನು. ಇನ್ನೂ ನಮಗೆ ತಿಳಿಯದಿರುವ ಅನಂತನಿಯಮಗಳಿವೆ. ವೇದಗಳಲ್ಲಿ ಪ್ರಾರಂಭದಲ್ಲೇ ನಾವು ಕಲಿಯವ ದೊಡ್ಡ ಪಾಠವೇ ಇದು - ಧರ್ಮ ಇದೀಗ ಪ್ರಾರಂಭವಾಗಿದೆ ಎಂಬುದು. ಆಧ್ಯಾತ್ಮಿಕ ಸತ್ಯದ ಅಸೀಮ ಮಹಾಸಾಗರ ನಮ್ಮ ಮುಂದಿದೆ. ನಾವು ಶ್ರಮಿಸಿ ಅದನ್ನು ಕಂಡುಹಿಡಿದು ನಮ್ಮ ಜೀವನದಲ್ಲಿ ಅನುಷ್ಠಾನಕ್ಕೆ ತರಬೇಕಾಗಿದೆ. ಸಹಸ್ರಾರು ಮಂದಿ ಪ್ರವಾದಿಗಳನ್ನು ಜಗತ್ತು ಈಗಾಗಲೇ ನೋಡಿದೆ. ಮುಂದೆ ಕೋಟ್ಯಂತರ ಪ್ರವಾದಿಗಳು ಬರಲಿರುವರು.</p>
		<p>ಪ್ರತಿಯೊಂದು ಸಮಾಜದಲ್ಲಿಯೂ ಹಲವು ಮಹಾತ್ಮರಿದ್ದ ಒಂದು ಕಾಲವಿತ್ತು. ಜಗತ್ತಿನ ಪ್ರತಿಯೊಂದು ಊರಿನ ಪ್ರತಿಯೊಂದು ಬೀದಿಯಲ್ಲೂ ಮಹಾತ್ಮರು ಸಂಚರಿಸುವ</p>
		<p>ಕಾಲ ಒಂದು ಬರುವುದು. ಹಿಂದಿನ ಕಾಲದಲ್ಲಿ ಸಮಾಜವು ಎಲ್ಲೂ ಕೆಲವು ಪ್ರತ್ಯೇಕವಾದ ಅಪೂರ್ವ ವ್ಯಕ್ತಿಗಳನ್ನು ಮಾತ್ರ ಮಹಾತ್ಮರ ಪಾತ್ರಕ್ಕೆ ಆರಿಸುತ್ತಿತ್ತು. ಧಾರ್ಮಿಕನಾಗುವುದು ಎಂದರೆ ಒಬ್ಬ ಮಹಾತ್ಮನಾಗುವುದು; ಯಾರೂ ಮಹಾತ್ಮರಾಗದೆ, ಧಾರ್ಮಿಕರಾಗಲಾರರು ಎಂದು ತಿಳಿಯುವ ಒಂದು ಸಮಯ ಬರುವುದು. ಧಾರ್ಮಿಕ ರಹಸ್ಯವೆಂದರೆ ಧಾರ್ಮಿಕ ಭಾವನೆಗಳನ್ನು ಆಲೋಚಿಸು ವುದಾಗಲಿ ಮಾತನಾಡುವುದಾಗಲಿ ಅಲ್ಲ; ವೇದಗಳು ಬೋಧಿಸಿರುವಂತೆ ಅವನ್ನು ಸಾಕ್ಷಾತ್ಕಾರ ಮಾಡಿಕೊಳ್ಳುವುದು. ಇದುವರೆಗೆ ನಾವಿನ್ನೂ ಕಂಡುಹಿಡಿಯದ ಹೊಸ ಹೊಸ ಸತ್ಯಗಳನ್ನು, ಉತ್ತಮ ತರದ ಸತ್ಯಗಳನ್ನು ಕಂಡುಹಿಡಿದು ಅವನ್ನು ಸಮಾಜದಲ್ಲಿ ಹರಡಬೇಕು. ಧಾರ್ಮಿಕ ಅಧ್ಯಯನ ಒಬ್ಬನನ್ನು ಮಹಾತ್ಮನನ್ನಾಗಿ ಮಾಡುವ ಶಿಕ್ಷಣಾಲಯ ಎಂದು ಭಾವಿಸುವ ಸಮಯವೊಂದು ಬರುವುದು. ಶಾಲಾ ಕಾಲೇಜುಗಳು ಇಂತಹ ಮಹಾತ್ಮರ ಶಿಕ್ಷಣಾಲಯಗಳಾಗಬೇಕು. ಇಡೀ ಜಗತ್ತೇ ಮಹಾತ್ಮರಿಂದ ತುಂಬಿಹೋಗಬೇಕು. ಒಬ್ಬ ಮಹಾತ್ಮನಾಗುವವರೆಗೆ ಧರ್ಮ ಒಂದು ಅಣಕ, ಒಂದು ಸಾಮತಿ, ಅಷ್ಟೆ. ನಾವು ಎದುರಿಗೆ ಇರುವ ಗೊಡೆಯನ್ನು ನೋಡುವುದಕ್ಕಿಂತ ಸಾವಿರಪಾಲು ತೀವ್ರವಾಗಿ ಧರ್ಮವನ್ನು ನೋಡಬೇಕು, ಅನುಭವಿಸಬೇಕು.</p>
		<p>ಹಲವು ಧರ್ಮಗಳಲ್ಲಿ ಒಂದು ಮೂಲಸಿದ್ದಾಂತ ಹರಿಯುತ್ತಿದೆ. ಅದು ಆಗಲೇ ನಮ್ಮ ಮುಂದೆ ಪ್ರಕಟವಾಗಿದೆ. ಪ್ರತಿಯೊಂದು ವಿಜ್ಞಾನವೂ ಎಲ್ಲಿ ಒಂದು ಏಕತೆಯನ್ನು ಕಾಣುವುದೊ ಅಲ್ಲಿ ಕೊನೆಗಾಣಬೇಕಾಗುವುದು. ಅಲ್ಲಿಂದ ಮುಂದಕ್ಕೆ ನಾವು ಹೋಗಲಾರೆವು. ಒಂದು ಪರಿಪೂರ್ಣ ಏಕತೆಯನ್ನು ಪಡೆದಾದ ಮೇಲೆ ಅದು ಯಾವ ಹೊಸ ಸಿದ್ದಾಂತವನ್ನೂ ಹೇಳಲಾರದು. ಧರ್ಮವು ಮಾಡಬೇಕಾದ ಕೆಲಸವೇ ಅದರ ವಿವರಗಳನ್ನು ಕುರಿತು ಆಲೋಚಿಸುವುದು. ಯಾವ ವಿಜ್ಞಾನಶಾಸ್ತ್ರವನ್ನು ಬೇಕಾದರೂ ತೆಗೆದುಕೊಳ್ಳಿ. ಉದಾಹರಣೆಗೆ ರಸಾಯನಶಾಸ್ತ್ರ; ಯಾವ ಒಂದು ವಸ್ತುವಿನಿಂದ ಉಳಿದ ಎಲ್ಲಾ ವಸ್ತುಗಳನ್ನೂ ನಾವು ಸೃಷ್ಟಿಸಬಹುದೊ ಅದು ನಮಗೆ ದೊರೆಯಿತು ಎಂದು. ಇಟ್ಟುಕೊಳ್ಳೋಣ. ಆಗ ರಸಾಯನಶಾಸ್ತ್ರವು ವಿಜ್ಞಾನದ ದೃಷ್ಟಿಯಿಂದ ಪರಿಪೂರ್ಣ ವಾದಂತೆ. ಅನಂತರ ನಮಗೆ ಉಳಿಯುವುದೇ ಆ ಒಂದು ವಸ್ತುವಿನ ಹೊಸ ಹೊಸ ಸಂಯೋಗಗಳನ್ನು ಕಂಡುಹಿಡಿಯುವುದು ಮತ್ತು ಅದನ್ನು ಜೀವನದಲ್ಲಿ ಹೇಗೆ ಉಪಯೋಗಿಸಿಕೊಳ್ಳಬಹುದು ಎಂಬುದನ್ನು ನೋಡಬೇಕಾದುದು. ಇದರಂತೆಯೇ ಧರ್ಮ ಕೂಡ. ಧರ್ಮದ ಹಿಂದೆ ಇರುವ ಅದ್ಭುತ ನಿಯಮಾವಳಿ, ಅದರ ರಚನೆ ಮತ್ತು ವ್ಯಾಪ್ತಿ ಇವುಗಳನ್ನು ಶತಶತಮಾನಗಳ ಹಿಂದೆಯೇ ಕಂಡುಹಿಡಿದಿರುವರು. ವೇದಗಳಲ್ಲಿ ಉಕ್ತವಾಗಿರುವ 'ಸೋsಹಂ' - ನಾನೇ ಅವನು ಎಂಬ ಉಚ್ಚತಮ ಭಾವನೆಯೇ ಅದು. ಇಲ್ಲಿ ಚೇತನ- ಅಚೇತನಗಳೆರಡೂ ಸಂಧಿಸುವುವು. ಇದನ್ನು ದೇವರು, ಅಲ್ಲ, ಬ್ರಹ್ಮ, ಜಿಹೋವ ಮುಂತಾದ ಹೆಸರುಗಳಿಂದ ಕರೆಯುವರು. ನಾವು ಇದನ್ನು ಅತಿಕ್ರಮಿಸಿ ಹೋಗಲಾರೆವು. ನಮಗಾಗಿ ಈ ಅದ್ಭುತ ನಿಯಮಾವಳಿ ಆಗಲೇ ಸಿದ್ದವಾಗಿದೆ. ಅದನ್ನು ನಮ್ಮ ನಿತ್ಯ ಜೀವನದಲ್ಲಿ ಅನುಷ್ಠಾನಕ್ಕೆ ತರುವುದೊಂದು ಉಳಿದಿದೆ. ನಮ್ಮಲ್ಲಿ</p>
		<p>ಪ್ರತಿಯೊಬ್ಬರೂ ಮಹಾತ್ಮರಾಗುವುದಕ್ಕಾಗಿ ಯತ್ನಿಸಬೇಕಾಗಿದೆ. ಇದೊಂದು ಮಹಾ ಕೆಲಸ ನಮ್ಮ ಮುಂದೆ ಇದೆ.</p>
		<p>ಹಿಂದಿನ ಕಾಲದಲ್ಲಿ ಪ್ರವಾದಿಯೆಂದರೆ ಅನೇಕರಿಗೆ ಅರ್ಥವಾಗುತ್ತಿರಲಿಲ್ಲ. ಹೇಗೋ ಅದೃಷ್ಟದಿಂದಲೋ ಏನೋ, ಯಾವ ದೇವರ ಇಚ್ಛೆಯಿಂದಲೋ ಏನೋ, ಮಾನವನಿಗೆ ಆಧ್ಯಾತ್ಮಿಕ ಶಕ್ತಿ ಕ ಗ ತ ವಾಗುವುದೆಂದು ಭಾವಿಸಿದ್ದರು. ಆದರೆ ಆಧುನಿಕ ಕಾಲದಲ್ಲಿ, ಈ ವಿದ್ಯೆ ಎಲ್ಲಾ ಮಾನವರ ಆಜನ್ಮಸಿದ್ಧ ಹಕ್ಕು - ಅವರು ಯಾರಾದರಾಗಲಿ, ಎಲ್ಲಿ ಬೇಕಾದರೂ ಇರಲಿ. ಈ ಜಗತ್ತಿನಲ್ಲಿ ಆಕಸ್ಮಿಕ ಎಂಬುದಿಲ್ಲ ಎಂಬುದನ್ನು ಪ್ರಮಾಣಪೂರ್ವಕವಾಗಿ ತೋರಲು ನಾವು ಸಿದ್ಧರಾಗಿರುವೆವು. ಯಾವನಾದರೂ ಅಕಸ್ಮಾತ್ ಏನೊ ಪಡೆದನು ಎಂದರೆ ಅವನು ಕಾಲಾಂತರಗಳಿಂದಲೂ ನಿಧಾನವಾಗಿ ಆದರೂ ನಿಶ್ಚಯವಾಗಿ ಇದಕ್ಕಾಗಿ ಶ್ರಮಿಸುತ್ತಿದ್ದನು. ಪ್ರಸ್ತುತ ಪ್ರಶ್ನೆ ಇದು; ನಾವು ಪ್ರವಾದಿಗಳಾಗಬೇಕೆ ? ಇಚ್ಚೆ ಇದ್ದರೆ ಆಗುವೆವು. . ಪ್ರವಾದಿಗಳನ್ನು ಮಾಡುವುದೇ ನಮ್ಮ ಮುಂದೆ ಇರುವ ಮಹತ್ಕಾರ. ತಿಳಿದೂ ತಿಳಿಯದೆಯೊ ಜಗತ್ತಿನ ಮಹಾಧರ್ಮಗಳೆಲ್ಲ ಈ ಒಂದು ಉದ್ದೇಶ ಸಾಧನೆಗಾಗಿ ಕೆಲಸಮಾಡುತ್ತಿವೆ. ಅವುಗಳಲ್ಲಿ ಈ ಒಂದು ವ್ಯತ್ಯಾಸ ಮಾತ್ರ ಇದೆ. ಅದೇ, ಪ್ರತ್ಯಕ್ಷ ಆತ್ಮಜ್ಞಾನ ಬದುಕಿರುವಾಗ ದೊರಕುವುದಿಲ್ಲ, ಮನುಷ್ಯ ಸಾಯಬೇಕು, ಸತ್ಯಮೇಲೆ ಬೇರೊಂದು ಲೋಕದಲ್ಲಿ ಅವನಿಗೆ ಆತ್ಮಜ್ಞಾನ ಲಭಿಸುವುದು, ಯಾವುದನ್ನು ಅವನು ಈಗ ನಂಬುವನೊ ಅದನ್ನು ಆಗ ನೋಡುವ ಕಾಲ ಬರುವುದು ಎಂದು ಹಲವು ಧರ್ಮಗಳು ಸಾರುವುವು. ಹೀಗೆ ಹೇಳುವವರಿಗೆ ವೇದಾಂತವು, “ಹಾಗಾದರೆ ಆಧ್ಯಾತ್ಮವಿದ್ಯೆ ಇದೆ ಎಂದು ಹೇಗೆ ಗೊತ್ತು?'' ಎಂದು ಪ್ರಶ್ನಿಸುವುದು. ಆಗ ಅವರು ಅರಿಯದ ಮತ್ತು ಎಂದೆಂದಿಗೂ ಅರಿಯಲಾಗದುದರ ಅನುಭವಗಳನ್ನು ಈ ಜೀವನದಲ್ಲಿ ಪಡೆದ ವಿಶಿಷ್ಟ ವ್ಯಕ್ತಿಗಳು ಕೆಲವರು ಯಾವಾಗಲೂ ಇದೇ ತೀರ ಬೇಕು ಎಂದು ಒಪ್ಪಿಕೊಳ್ಳಬೇಕಾಗುವುದು. - ಆದರೆ ಇಲ್ಲಿಯೂ ಒಂದು ತೊಂದರೆ ಇದೆ. ಅವರು ಹೇಗೊ ಅಕಸ್ಮಾತ್ತಾಗಿ ಈ ಶಕ್ತಿಯನ್ನು ಪಡೆದ ವಿಶಿಷ್ಟ ವ್ಯಕ್ತಿಗಳಾಗಿದ್ದರೆ ನಮಗೆ ಅದನ್ನು ಒಪ್ಪಿಕೊಳ್ಳಲು ಅಧಿಕಾರವಿಲ್ಲ. ಕೇವಲ ಅಕಸ್ಮಾತಾಗಿ ಆಗುವುದನ್ನು ನಂಬುವುದು ಒಂದು ಪಾಪ. ಏಕೆಂದರೆ ಅಕಸ್ಮಾತ್ತಾಗಿ ನಡೆಯುವುದನ್ನು ನಾವು ಅರ್ಥಮಾಡಿಕೊಳ್ಳಲಾರೆವು. ಜ್ಞಾನವೆಂದರೇನು? ವಿಚಿತ್ರವಾಗಿರುವುದನ್ನು ನಾಶಗೊಳಿಸುವುದು. ಒಬ್ಬ ಹುಡುಗ ದಾರಿಯಲ್ಲೋ ಅಥವಾ ಸರ್ಕಸ್ಸಿನಲ್ಲೂ ಒಂದು ವಿಚಿತ್ರ ಪ್ರಾಣಿಯನ್ನು ನೋಡಿದ ಎಂದು ಭಾವಿಸಿ, ಅದು ಏನು ಎಂದು ಅವನಿಗೆ ಅರ್ಥವಾಗುವುದಿಲ್ಲ. ಅವನು ಅನಂತರ ಒಂದು ಬೇರೆ ದೇಶಕ್ಕೆ ಹೋದಾಗ, ಇಂತಹ ನೂರಾರು ಪ್ರಾಣಿಗಳನ್ನು ನೋಡಿದಾಗ, ಇವೆಲ್ಲ ಒಂದು ಜಾತಿಗೆ ಸೇರಿದುವು ಎಂದು ತೃಪ್ತನಾಗುವನು. ಯಾವುದಾದರೂ ಒಂದರ ಹಿಂದೆ ಇರುವ ನಿಯಮವನ್ನು ತಿಳಿಯುವುದೆ ಜ್ಞಾನ. ಅಜ್ಞಾನವೆಂದರೆ ಒಂದು ಘಟನೆಯನ್ನು ಅದರ ಹಿಂದೆ ಇರುವ ನಿಯಮದ ಆಧಾರವಿಲ್ಲದೆ ತಿಳಿಯಲು ಯತ್ನಿಸುವುದು. ಮೂಲ</p>
		<p>ನಿಯಮಕ್ಕೆ ವಿನಾಯಿತಿಯಾಗಿ ಇರುವ ಒಂದು ಅಥವಾ ಕೆಲವನ್ನು ನೋಡಿದಾಗ ನಾವು ಅಜ್ಞಾನದಲ್ಲಿರುವೆವು, ನಮಗೆ ಗೊತ್ತಿಲ್ಲ. ಈ ಮಹಾತ್ಮರು ವಿಶಿಷ್ಟ ವ್ಯಕ್ತಿಗಳಾಗಿದ್ದರೆ, ಈ ಅತೀಂದ್ರಿಯ ಅನುಭವಗಳು ಅವರಿಗೆ ಮಾತ್ರ ಕಂಡು ಇತರರಿಗೆ ಕಾಣದೇ ಇದ್ದರೆ, ನಾವು ಅವನ್ನು ನಂಬುವುದಿಲ್ಲ. ಏಕೆಂದರೆ ಅವು ಯಾವ ನಿಯಮಕ್ಕೂ ಒಳಪಡದ ವಿಚಿತ್ರ ಘಟನೆಗಳು. ನಾವೇ ಮಹಾತ್ಮರಾದಾಗ ಅವುಗಳನ್ನು ನಂಬಬಹುದು.</p>
		<p>ಸಮುದ್ರದ ಹಾವಿನ ವಿಷಯವಾಗಿ ಬರುವ ಹಲವು ವಿಡಂಬನೆಗಳನ್ನು ನೀವೆಲ್ಲ ದಿನಪತ್ರಿಕೆಗಳಲ್ಲಿ ನೋಡಿರುವಿರಿ. ಇದು ಏತಕ್ಕೆ? ಏಕೆಂದರೆ ಎಲ್ಲೋ ಕೆಲವರು ಅಪರೂಪಕ್ಕೊಮ್ಮೆ ಸಮುದ್ರದ ಹಾವಿನ ವಿಷಯವಾಗಿ ಕಥೆಗಳನ್ನು ಹೇಳಿದ್ದಾರೆ. ಅದನ್ನು ಇತರರು ಯಾರೂ ನೋಡಿಲ್ಲ. ಇದು ಸರಿಯೆ ತಪ್ಪೆ ಎಂದು ಹೋಲಿಸಿ ನೋಡಲು ಅವರಿಗೆ ಯಾವ ಒಂದು ನಿರ್ದಿಷ್ಟವಾದ ನಿಯಮವೂ ಸಿಕ್ಕಿಲ್ಲ. ಆದ ಕಾರಣವೇ ಜಗತ್ತು ಅದನ್ನು ನಂಬುವುದಿಲ್ಲ. ಮಹಾತ್ಮನೊಬ್ಬ ಆಕಾಶದಲ್ಲಿ ಮಾಯವಾಗಿ ಹೋದ ಎಂದು ಯಾರಾದರೂ ನನಗೆ ಹೇಳಿದರೆ ನನಗೆ ಅದನ್ನು ನೋಡುವ ಅಧಿಕಾರವಿದೆ. ನಿನ್ನ ತಂದೆ ಅಥವಾ ನಿನ್ನ ತಾತ ಇದನ್ನು ನೋಡಿದ್ದಾನೆಯೆ ಎಂದು ನಾನು ಅವನನ್ನು ಕೇಳುತ್ತೇನೆ. ಇಲ್ಲ, ಐದುಸಾವಿರ ವರುಷಗಳ ಹಿಂದೆ ಇದು ಆಯಿತು ಎನ್ನುವರು. ನಾನು ಅದನ್ನು ನಂಬದೆ ಇದ್ದರೆ ಎಂದೆಂದಿಗೂ ನರಕದಲ್ಲಿ ಬೇಯಬೇಕಾಗುವುದು. - ಎಂತಹ ಮೂಢ ನಂಬಿಕೆಯ ಹೊರೆ ಇದು? ಇದರ ಪರಿಣಾಮವಾಗಿ ಮಾನವ ತನ್ನ ಸಹಜ ಸ್ವಭಾವವಾದ ಪಾವಿತ್ರ್ಯವನ್ನು ಕಳೆದುಕೊಂಡು ಮೂಢನಂತೆ ಆಗುವನು. ಬರೀ ನಾವು ಹೇಳಿದ್ದನ್ನು ನಂಬುವ ಹಾಗೆ ಇದ್ದರೆ ದೇವರು ಏತಕ್ಕೆ ನಮಗೆ ವಿವೇಚನೆಯನ್ನು ಕೊಟ್ಟಿರುವನು? ಯುಕ್ತಿಗೆ ವಿರೋಧವಾಗಿ ನಂಬುವುದು ಈಶ್ವರ ನಿಂದೆಯಲ್ಲವೆ? ಭಗವಂತ ಕೊಟ್ಟಿರುವ ಶ್ರೇಷ್ಠತಮ ಬಹುಮಾನವಾದ ಯುಕ್ತಿಯನ್ನು ಅಲ್ಲಗಳೆಯುವುದು ನ್ಯಾಯವೆ? ತನ್ನ ಯುಕ್ತಿಯನ್ನು ಉಪಯೋಗಿಸಿ ಯಾವ ನಿರ್ಧಾರಕ್ಕೂ ಬರಲಾರದೆ ನಂಬಲಾರದ ಮಾನವನನ್ನು ಬೇಕಾದರೆ ದೇವರು ಮೆಚ್ಚಿಯಾನು. ಆದರೆ ಯುಕ್ತಿ ಎಂಬ ಅವನ ವರವನ್ನು ನಿರಾಕರಿಸಿ ಸುಮ್ಮನೆ ನಂಬುವವನನ್ನು ಅವನು ಮೆಚ್ಚಲಾರನೆಂದು ಭಾವಿಸುತ್ತೇನೆ. ಅವನು ತನ್ನ ಸ್ವಭಾವವನ್ನು ಕಳೆದುಕೊಂಡು ಅಧೋಗತಿಗೆ ಇಳಿದು ಮೃಗಕ್ಕೆ ಸಮನಾಗುವನು, ಜ್ಞಾನೇಂದ್ರಿಯಗಳನ್ನು ಅಧೋಗತಿಗೆ ಎಳೆದು ನಾಶವಾಗುವನು. ನಾವು ವಿಚಾರ ಮಾಡಬೇಕು. ಪ್ರತಿಯೊಂದು ದೇಶದಲ್ಲಿಯೂ ಹಿಂದಿನ ಶಾಸ್ತ್ರಗಳಲ್ಲಿ ಬರುವ ಮಹಾತ್ಮರು ಸಾಧುಸಂತರು ಹೇಳುವುದು ಸತ್ಯ ಎಂದು ಯುಕ್ತಿ ಒಪ್ಪಿಕೊಂಡರೆ ಆಗ ನಾವು ಅವರನ್ನು ನಂಬುತ್ತೇವೆ. ನಮ್ಮಲ್ಲಿಯೇ ಅಂತಹ ಮಹಾತ್ಮರನ್ನು ನೋಡಿದಾಗ ನಾವು ನಂಬುತ್ತೇವೆ. ಆಗ ಅವರು ವಿಶಿಷ್ಟ ವ್ಯಕ್ತಿಗಳಲ್ಲಿ, ಕೆಲವು ತತ್ತ್ವಗಳ ಪ್ರತಿನಿಧಿಗಳು ಎಂಬುದು ಗೊತ್ತಾಗುತ್ತದೆ. ಅವರು ಸಾಧನೆ ಮಾಡಿದರು. ಇದರ ಪರಿಣಾಮವಾಗಿ ಆ ತತ್ವಗಳು ಅವರ ಮೂಲಕ ವ್ಯಕ್ತವಾದುವು. ನಾವು ಕೂಡ ಅವನ್ನು ವ್ಯಕ್ತಪಡಿಸಲು ಸಾಧನೆ ಮಾಡಬೇಕು. ಅವರು</p>
		<p>ಮಹಾತ್ಮರಾಗಿದ್ದರು ಎಂಬುದನ್ನು, ನಾವೂ ಮಹಾತ್ಮರಾದಾಗ ನಂಬುವೆವು. ಅವರು ಭಗವಂತನಿಗೆ ಸಂಬಂಧಪಟ್ಟ ವಿಷಯಗಳನ್ನು ಕಂಡ ಮಹಾಋಷಿಗಳು. ಅವರು ಇಂದ್ರಿಯಗಳನ್ನು ಅತಿಕ್ರಮಿಸಿ, ಅತೀಂದ್ರಿಯ ವಸ್ತುಗಳ ಕ್ಷಣಿಕ ನೋಟವನ್ನು ಪಡೆದರು. ನಾವು ಕೂಡ ಹಾಗೆ ಮಾಡಿದ ಮೇಲೆ ಅದನ್ನು ನಂಬುವೆವು. ಅದಕ್ಕೆ ಮುಂಚೆ ಅಲ್ಲ.</p>
		<p>ಇದೇ ವೇದಾಂತದ ಏಕಮಾತ್ರ ತತ್ಯ, ಧರ್ಮ ಎಂದರೆ ಇಲ್ಲಿ ಈಗ ಇರುವ ಸ್ಥಿತಿ ಎಂದು ವೇದಾಂತ ಸಾರುವುದು. ಏಕೆಂದರೆ ಈ ಜನ್ಮ, ಆ ಜನ್ಮ, ಜನನ, ಮರಣ, ಈ ಜಗತ್ತು, ಆ ಜಗತ್ತು ಇವೆಲ್ಲ ಮೂಢನಂಬಿಕೆ, ಪೂರ್ವಕಲ್ಪಿತ ಅಭಿಪ್ರಾಯ. ಭೂತ ಭವಿಷ್ಯ ಎಂಬ ಕಾಲವಿಭಾಗಗಳೆಲ್ಲ ಕೇವಲ ಕಾಲ್ಪನಿಕವಾದವುಗಳು. ಹತ್ತು ಗಂಟೆ ಮತ್ತು ಹನ್ನೆರಡು ಗಂಟೆ ಇವುಗಳಲ್ಲಿ, ಪ್ರಕೃತಿಯಲ್ಲಿ ನಾವು ಮಾಡಿದ ಕೆಲವು ಬದಲಾವಣೆಗಳಲ್ಲದೆ ಮತ್ತೇನು ವ್ಯತ್ಯಾಸವಿರುವುದು ? ಕಾಲ ಯಥಾಪ್ರಕಾರವಾಗಿ ಹರಿಯುತ್ತಿರುವುದು. ಈ ಜೀವನ ಆ ಜೀವನ ಎಂದರೆ ಅರ್ಥವೇನು? ಇದೆಲ್ಲ ಕಾಲದ ಪ್ರಶ್ನೆ. ಯಾವುದನ್ನು ಕಾಲದಲ್ಲಿ ಕಳೆದುಕೊಳ್ಳುವವೊ ಅದನ್ನು ಹೆಚ್ಚು ವೇಗದಿಂದ ಕೆಲಸ ಮಾಡಿ ಸಾಧಿಸಬಹುದು. ಆದಕಾರಣವ ಧರ್ಮವನ್ನು ಈಗಲೇ ಸಾಕ್ಷಾತ್ಕಾರ ಮಾಡಿಕೊಳ್ಳಬೇಕು ಎನ್ನುವುದು ವೇದಾಂತ, ನೀವು ಧಾರ್ಮಿಕರಾಗಬೇಕು ಎಂದರೆ, ಮೊದಲು ಯಾವ ಧರ್ಮವೂ ಇಲ್ಲದೆ ಪ್ರಾರಂಭಿಸಬೇಕು; ಸಾಧನೆ ಮಾಡಿ ಅದನ್ನು ಸಾಕ್ಷಾತ್ಕಾರ ಮಾಡಿಕೊಳ್ಳಬೇಕು. ನೀವು ಅದನ್ನು ಮಾಡಿದಾಗ ಮಾತ್ರ ನಿಮ್ಮ ಪಾಲಿಗೆ ಧರ್ಮವಿರುವುದು. ನೀವು ಅದಕ್ಕೆ ಮುಂಚೆ ನಾಸ್ತಿಕರಿಗಿಂತ ಮೇಲೇನೂ ಅಲ್ಲ, ಅಥವಾ ಕೀಳು ಎಂದು ಬೇಕಾದರೂ ಹೇಳಬಹುದು. ಏಕೆಂದರೆ ನಾಸ್ತಿಕ ಪ್ರಾಮಾಣಿಕ, ಅವನು ಘಂಟಾಘೋಷವಾಗಿ ನನಗೆ ಇದು ಗೊತ್ತಿಲ್ಲ ಎನ್ನುತ್ತಾನೆ. ಆದರೆ ಇತರರಾದರೊ ತಮಗೆ ಏನೂ ಗೊತ್ತಿಲ್ಲದೆ ಇದ್ದರೂ ತಾವು ತುಂಬಾ ಧಾರ್ಮಿಕರು ಎಂದು ಸಾರುತ್ತಿರುವರು. ಅವರಿಗೆ ಯಾವ ಧರ್ಮವಿದೆಯೊ ಅದು ಯಾರಿಗೂ ಗೊತ್ತಿಲ್ಲ, ಏಕೆಂದರೆ ಯಾವುದೋ ಅಡಗೂಲಜ್ಜಿ ಕಥೆಯನ್ನೊ, ಪಾದ್ರಿ ಹೇಳಿರುವುದನ್ನೂ ಕಣ್ಣು ಮುಚ್ಚಿ ನಂಬುತ್ತಾರೆ. ಅದನ್ನು ನಂಬದಿದ್ದರೆ ಅವರಿಗೇ ಕೇಡು. ಧರ್ಮ ಎಂದರೆ ಇದೇ ಆಗಿದೆ.</p>
		<p>ಧರ್ಮವನ್ನು ಸಾಕ್ಷಾತ್ಕಾರ ಮಾಡಿಕೊಳ್ಳುವುದೊಂದೇ ಮಾರ್ಗ. ಪ್ರತಿಯೊಬ್ಬರೂ ಅದನ್ನು ಕಂಡುಹಿಡಿಯಬೇಕು. ಹಾಗಾದರೆ ಧರ್ಮಗ್ರಂಥಗಳಿಂದ ಪ್ರಯೋಜನವೇನು? ಅದರಿಂದ ಬಹಳ ಪ್ರಯೋಜನವಿದೆ. ಅದು ಒಂದು ದೇಶದ ಭೂಪಟದಂತೆ. ನಾನು ಇಲ್ಲಿಗೆ ಬರುವುದಕ್ಕೆ ಮುಂಚೆ ಇಂಗ್ಲೆಂಡಿನ ಭೂಪಟವನ್ನು ನೋಡಿದ್ದೆ. ಅದರಿಂದ ಇಂಗ್ಲೆಂಡ್ ಹೇಗೆ ಇದೆ ಎಂದು ಕಲ್ಪಿಸಿಕೊಳ್ಳಲು ಬಹಳ ಸಹಾಯವಾಯಿತು. ಆದರೂ ನಾನು ಈ ದೇಶಕ್ಕೆ ಬಂದಮೇಲೆ ಆ ಭೂಪಟಕ್ಕೂ ನಿಜವಾದ ಈ ದೇಶಕ್ಕೂ ಎಷ್ಟೊಂದು ವ್ಯತ್ಯಾಸ ! ಇದರಂತೆಯೇ ಸಾಕ್ಷಾತ್ಕಾರಕ್ಕೆ ಮತ್ತು ಶಾಸ್ತ್ರಗಳಿಗೆ ಇರುವ ವ್ಯತ್ಯಾಸ ಕೂಡ. ಈ ಗ್ರಂಥಗಳು ನಕ್ಷೆಯಂತೆ. ಹಿಂದಿನವರ ಅನುಭವ ಇವುಗಳಲ್ಲಿದೆ. ಅವರಂತೆ, ಇಲ್ಲವೆ</p>
		<p>ಅವರಿಗಿಂತ ಉತ್ತಮವಾಗಿ ಸತ್ಯವನ್ನು ಕಂಡುಹಿಡಿಯುವಂತೆ ಪ್ರೇರೇಪಿಸುವುದಕ್ಕೆ ದೊಡ್ಡ ಕ್ರಿಯೋತ್ತೇಜಕ ಶಕ್ತಿಗಳು ಇವು.</p>
		<p>ವೇದಾಂತದ ಪ್ರಥಮ ಸಿದ್ದಾಂತವೆ ಇದು: ಸಾಕ್ಷಾತ್ಕಾರವೇ ಧರ್ಮ, ಯಾರು ಧರ್ಮವನ್ನು ಸಾಕ್ಷಾತ್ಕಾರ ಮಾಡಿಕೊಳ್ಳುವರೊ ಅವರು ಧಾರ್ಮಿಕರು, ಯಾರಿಗೆ ಸಾಕ್ಷಾತ್ಕಾರವಾಗಿಲ್ಲವೋ ಅವರು "ನನಗೆ ಇದು ಗೊತ್ತಿಲ್ಲ' ಎಂದು ಹೇಳುವವರಿಗಿಂತ ಏನೂ ಮೇಲಲ್ಲ, ಕೆಲವು ವೇಳೆ ಕೀಳು. ಏಕೆಂದರೆ ತಿಳಿಯದವನು ಸತ್ಯವಂತ, ತನಗೆ ಗೊತ್ತಿಲ್ಲದುದನ್ನು ಗೊತ್ತಿಲ್ಲ ಎಂದು ಹೇಳುತ್ತಾನೆ. ಈ ಗ್ರಂಥಗಳು ನಮ್ಮ ಸಾಕ್ಷಾತ್ಕಾರಕ್ಕೆ ಬಹಳ ಸಹಾಯ ಮಾಡುವುವು, ಅವು ಕೇವಲ ನಮ್ಮ ಮಾರ್ಗದರ್ಶಕಗಳಂತೆ ಮಾತ್ರ ಅಲ್ಲ; ನಾವು ಏನು ಮಾಡಬೇಕು, ಹೇಗೆ ಮಾಡಬೇಕು ಎಂಬುದನ್ನೂ ತೋರುವುವು. ಏಕೆಂದರೆ ಪ್ರತಿಯೊಂದು ವಿಜ್ಞಾನದಲ್ಲಿಯೂ ಒಂದು ಅನ್ವೇಷಣಾ ಮಾರ್ಗವಿದೆ. ಅನೇಕ ಜನರು ಹೀಗೆ ಹೇಳುವರು: “ನಾನು ಧಾರ್ಮಿಕನಾಗಬೇಕೆಂದು ಇದ್ದೆ, ನಾನು ಇವುಗಳನ್ನು ಸಾಕ್ಷಾತ್ಕಾರ ಮಾಡಿಕೊಳ್ಳಬೇಕೆಂದು ಇದ್ದೆ. ಆದರೆ ನನಗೆ ಸಾಧ್ಯವಾಗಲಿಲ್ಲ. ಆದಕಾರಣವೇ ನಾನು ಏನನ್ನೂ ನಂಬುವುದಿಲ್ಲ. ವಿದ್ಯಾವಂತರಲ್ಲಿಯೂ ಅನೇಕ ಜನರು ಹೀಗೆ ಹೇಳುವವರು ಇರುವರು. ಬಹಳ ಮಂದಿ ಹೀಗೂ ಹೇಳುವರು, 'ನಾನು ಇಡೀ ಜೀವನದಲ್ಲಿ ಧಾರ್ಮಿಕನಾಗಬೇಕೆಂದು ಯತ್ನಿಸಿದೆ, ಆದರೆ ಅದರಲ್ಲಿ ಏನೂ ಇಲ್ಲ.” ಆದರೆ ಈ ವಿಷಯವನ್ನೂ ನೀವು ಗಮನಿಸುತ್ತೀರಿ; ಒಬ್ಬ ರಸಾಯನಶಾಸ್ತ್ರಜ್ಞ, ದೊಡ್ಡ ವಿಜ್ಞಾನಿ ಇರುವನು ಎಂದು ಭಾವಿಸಿ, ಅವನ ಬಳಿಗೆ ನೀವು ಹೋಗಿ “ನಾನು ರಸಾಯನಶಾಸ್ತ್ರದಲ್ಲಿ ಏನನ್ನೂ ನಂಬುವುದಿಲ್ಲ, ಏಕೆಂದರೆ ನಾನು ಇದುವರೆಗೆ ರಸಾಯನಶಾಸ್ತ್ರಜ್ಞನಾಗಬೇಕೆಂದು ಪ್ರಯತ್ನಿಸಿದೆ, ಸಾಧ್ಯವಾಗಲಿಲ್ಲ; ಅದರಲ್ಲಿ ಏನೂ ಇಲ್ಲ' ಎಂದರೆ, ಆ ವಿಜ್ಞಾನಿ ನೀನು ಯಾವಾಗ ಪ್ರಯತ್ನಿಸಿದೆ ಎನ್ನುವನು. ' ನಾನು ಮಲಗಲು ಹೋಗುವಾಗ ಓ ರಸಾಯನಶಾಸ್ತ್ರವೆ, ಬಾ ನನ್ನ ಬಳಿಗೆ ಎಂದೆ. ಆದರೂ ಅದು ಬರಲಿಲ್ಲ' ಎನ್ನುವಿರಿ. ಹೀಗೆಯೇ ಧರ್ಮದಲ್ಲಿ ಕೂಡ ರಸಾಯನಶಾಸ್ತ್ರಜ್ಞ ನಕ್ಕು ಹೀಗೆ ಹೇಳುತ್ತಾನೆ: “ಓ ಅದಲ್ಲ ಮಾರ್ಗ, ನೀನು ಪ್ರಯೋಗ ಶಾಲೆಗೆ ಹೋಗಿ, ಆಸಿಡ್, ಆಲ್ಕಲಿ ಇವುಗಳೊಡನೆ ಪ್ರಯೋಗಮಾಡು, ನಿನ್ನ ಕೈಯನ್ನು ಏಕೆ ಮಧ್ಯೆ ಮಧೈ ಸುಟ್ಟುಕೊಳ್ಳಲಿಲ್ಲ? ಅದೇ ತಾನಾಗಿ ನಿನಗೆ ಕಲಿಸುತ್ತಿತ್ತು.” ಧರ್ಮಕ್ಕೂ ಇಷ್ಟು ಶ್ರಮಪಡುತ್ತೀರಾ? ಪ್ರತಿಯೊಂದು ವಿಜ್ಞಾನ ಶಾಸ್ತ್ರವನ್ನು ಕಲಿಯಬೇಕಾದರೂ ಒಂದು ಮಾರ್ಗವಿದೆ. ಧರ್ಮವನ್ನು ಕೂಡ ಇದರಂತೆಯೇ ಅಭ್ಯಾಸ ಮಾಡಬೇಕು. ಇದರದೇ ಬೇರೊಂದು ಮಾರ್ಗವಿದೆ. ಇಲ್ಲಿ ಎಲ್ಲರೂ ಹಿಂದಿನ ಆಚಾರ್ಯರಿಂದ, ಅನುಭವಗಳಿಂದ, ಸಾಕ್ಷಾತ್ಕಾರವನ್ನು ಪಡೆದವರಿಂದ ಏನನ್ನಾದರೂ ಕಲಿತುಕೊಳ್ಳ ಬಹುದು, ಕಲಿತುಕೊಳ್ಳಲೇಬೇಕು. ಅವರು ನಮಗೊಂದು ಮಾರ್ಗವನ್ನು ಸೂಚಿಸುವರು. ಯಾವ ಮಾರ್ಗದ ಮೂಲಕ ಮಾತ್ರ ನಾವು ಸತ್ಯವನ್ನು ಸಾಕ್ಷಾತ್ಕಾರ ಮಾಡಿಕೊಳ್ಳಬಹುದೊ ಆ ಮಾರ್ಗವನ್ನು ತೋರುವರು. ಅವರು ಇಡೀ ಜೀವನ ಸಾಧನೆಮಾಡಿ ಮನಸ್ಸನ್ನು ಹೇಗೆ ನಿಗ್ರಹಿಸಬೇಕು ಎಂಬ ಮಾರ್ಗವನ್ನು ಕಂಡುಹಿಡಿದರು.</p>
		<p>ಮನಸ್ಸನ್ನು ಅತಿ ಸೂಕ್ಷ್ಮವಸ್ತುವನ್ನು ಗ್ರಹಿಸಬಲ್ಲ ಒಂದು ಸ್ಥಿತಿಗೆ ತಂದು, ಅದರ ಮೂಲಕ ಧಾರ್ಮಿಕ ತತ್ತ್ವಗಳನ್ನು ಮನಗಂಡರು. ನಾವೂ ಧಾರ್ಮಿಕರಾಗಬೇಕಾದರೆ, ಧರ್ಮವನ್ನು ನೋಡಬೇಕಾದರೆ, ಅದನ್ನು ಅನುಭವಿಸಬೇಕಾದರೆ, ಮಹಾತ್ಮರಾಗ ಬೇಕಾದರೆ ಈ ದಾರಿಯಲ್ಲಿ ಸಾಧನೆ ಮಾಡಬೇಕು. ಆಗ ನಮಗೆ ಏನೂ ತೋರದೆ ಇದ್ದರೆ ಆಗ 'ಧರ್ಮದಲ್ಲಿ ಏನೂ ಹುರುಳಿಲ್ಲ. ಏಕೆಂದರೆ ನಾನು ಇದನ್ನೆಲ್ಲ ಪರೀಕ್ಷೆ ಮಾಡಿ ನೋಡಿರುವೆನು” ಎನ್ನಬಹುದು.</p>
		<p>. ಎಲ್ಲ ಧರ್ಮಗಳ ಅನುಷ್ಠಾನದ ಭಾಗವೆ ಇದು. ಜಗತ್ತಿನ ಧರ್ಮಗ್ರಂಥಗಳಲ್ಲೆಲ್ಲಾ ನೀವು ಇದನ್ನು ನೋಡುತ್ತೀರಿ. ಅವು ಸಿದ್ಧಾಂತಗಳನ್ನು ಮತ್ತು ತತ್ತ್ವಗಳನ್ನು ಮಾತ್ರ ಬೋಧಿಸುವುದಲ್ಲ. ಮಹಾತ್ಮರ ಜೀವನದಲ್ಲಿ ಇವುಗಳ ಅನುಷ್ಠಾನವನ್ನೂ ನೋಡುತ್ತೇವೆ. ಏನೇನು ಮಾಡಬೇಕೋ ಅದನ್ನೆಲ್ಲ ಶಾಸ್ತ್ರದಲ್ಲಿ ಹೇಳದೆ ಇದ್ದರೂ, ಮಹಾತ್ಮರ ಜೀವನದಲ್ಲಿ ಕೆಲವು ವೇಳೆ ಅವರ ಆಹಾರ ಪಾನೀಯಗಳ ವಿಷಯದಲ್ಲಿ ಕೂಡ ವಿಧಿನಿಷೇಧಗಳಿದ್ದುವು ಎಂಬುದನ್ನು ನೋಡುತ್ತೇವೆ. ಅವರ ಇಡೀ ಬಾಳು, ಅವರ ಆಚಾರ ವ್ಯವಹಾರ ಮಾತುಕತೆ ಇವುಗಳೆಲ್ಲ ಅವರ ಸುತ್ತಲಿದ್ದ ಮನುಷ್ಯರಿಗಿಂತ ಬೇರೆಯಾಗಿದ್ದುವು. ಇದರಿಂದಲೇ ಅವರಿಗೆ ಜ್ಞಾನಜ್ಯೋತಿ, ಭಗವತ್ ದರ್ಶನ ಪ್ರಾಪ್ತವಾದುವು. ನಮಗೂ ಈ ಅನುಭವ ಬೇಕಾದರೆ ನಾವೂ ಈ ಮಾರ್ಗವನ್ನು ಅನುಸರಿಸಲು ಸಿದ್ದರಾಗಬೇಕು. ಸಾಧನೆಯಿಂದಲೇ ನಾವು ಇದನ್ನು ಪಡೆಯಬೇಕು. ವೇದಾಂತದ ಯೋಜನೆ ಇದು: ಮೊದಲು ಸಿದ್ದಾಂತವನ್ನು ನಿರೂಪಿಸುವುದು, ಗುರಿಯನ್ನು ನಿರ್ದೇಶಿಸುವುದು, ಅನಂತರ ಆ ಗುರಿಯನ್ನು ಸೇರುವುದು ಹೇಗೆ, ತಿಳಿದುಕೊಳ್ಳುವುದು ಹೇಗೆ ಪಡೆಯುವುದು ಹೇಗೆ ಎಂಬುದನ್ನು ವಿವರಿಸುವುದು.</p>
		<p>ಹಲವು ಮಾರ್ಗಗಳು ಇರಬೇಕಾಗುವುವು. ನಮ್ಮ ಸ್ವಭಾವದಲ್ಲಿ ಎಷ್ಟೋ ವೈವಿಧ್ಯಗಳು ಇರುವುದರಿಂದ ಯಾವ ಒಂದು ಮಾರ್ಗವನ್ನೂ ಇಬ್ಬರಿಗೆ ಒಂದೇ ರೀತಿ ನಾವು ಕೊಡುವುದಕ್ಕೆ ಆಗುವುದಿಲ್ಲ. ಒಬ್ಬೊಬ್ಬರ ಮನಸ್ಸು ಒಂದೊಂದು ಬಗೆಯಾಗಿರುವುದು. ಆದಕಾರಣವೆ ಮಾರ್ಗವೂ ಬೇರೆಯಾಗಬೇಕಾಗಿರುವುದು. ಕೆಲವರು ತುಂಬಾ ಭಾವಜೀವಿಗಳು, ಮತ್ತೆ ಕೆಲವರು ವಿಚಾರಪರರು. ಕೆಲವರಿಗೆ ಎಲ್ಲಾ ಬಾಹ್ಯ ಆಚಾರಗಳೂ ಬೇಕು, ಸ್ಕೂಲವಾಗಿರುವುದರ ಆಸರೆ ಬೇಕು. ಮತ್ತೆ ಕೆಲವರಿಗೆ ಯಾವ ಆಚಾರವೂ, ಆಕಾರವೂ ಬೇಕಿಲ್ಲ. ಇವೆಲ್ಲ ಅವರಿಗೆ ಮೃತ್ಯುಸಮಾನ. ಮತ್ತೊಬ್ಬ ಮೈಮೇಲೆಲ್ಲ ಯಂತ್ರಗಳನ್ನು ಕಟ್ಟಿಕೊಂಡಿರುವನು. ಅವನಿಗೆ ಅವನ್ನು ಕಂಡರೆ ಬಹಳ ಆಸೆ. ಮತೊಬ್ಬ ಭಾವಜೀವಿಯಾದವನು ಎಲ್ಲರಿಗೂ ಒಳ್ಳೆಯದನ್ನು ಮಾಡಲಿಚ್ಚಿಸುವನು. ಅವನು ಅಳುವನು, ಪ್ರೀತಿಸುವನು, ಕುಣಿದಾಡುವನು. ನಿಜವಾಗಿ ಇವರಿಗೆಲ್ಲ ಒಂದೇ ಮಾರ್ಗವಿರಲಾರದು. ಸತ್ಯಕ್ಕೆ ಬರುವುದಕ್ಕೆ ಒಂದೇ ಮಾರ್ಗವಿದ್ದರೆ, ಯಾರಿಗೆ ಈ ಮಾರ್ಗ ಹೊಂದಿಕೊಳ್ಳುವುದಿಲ್ಲವೋ ಅವರಿಗೆಲ್ಲ ಇದರಿಂದ ಏನೂ ಪ್ರಯೋಜನವಿಲ್ಲ. ಆದಕಾರಣವೇ ಬೇರೆ ಬೇರೆ ಮಾರ್ಗಗಳು ಇವೆ. ನಿಮಗೆ ಯಾವುದು ಬೇಕೊ ಅದನ್ನು ತೆಗೆದುಕೊಳ್ಳಿ. ಒಂದು ನಿಮಗೆ ಸರಿಯಾಗದೆ ಇದ್ದರೆ ಮತ್ತೊಂದು ಸರಿಯಾಗಬಹುದು. ಈ ದೃಷ್ಟಿಯಿಂದ ನೋಡಿದಾಗ ಪ್ರಪಂಚದಲ್ಲಿ ಅಷ್ಟೊಂದು</p>
		<p>ಧರ್ಮಗಳು ಇರುವುದು ಎಷ್ಟೋ ಮೇಲು ಎಂಬುದು ಗೊತ್ತಾಗುವುದು. ಅನೇಕರು ಇಚ್ಚಿಸುವಂತೆ ಒಬ್ಬನೇ ಗುರು ಇರದೆ, ಹಲವು ಗುರುಗಳು ಮತ್ತು ಮಹಾತ್ಮರು ಇರುವುದರಿಂದ ಎಷ್ಟು ಪ್ರಯೋಜನ ಎನ್ನುವುದು ಗೊತ್ತಾಗುವುದು. ಮಹಮ್ಮದೀಯರು ಪ್ರಪಂಚದಲ್ಲಿರುವವರೆಲ್ಲ ಮಹಮ್ಮದೀಯರಾಗಬೇಕೆಂದು ಬಯಸುವರು, ಕ್ರೈಸ್ತರು ಎಲ್ಲರೂ ಕೈಸ್ತರಾಗಬೇಕೆನ್ನುವರು. ಬೌದ್ದರು ಎಲ್ಲರೂ ಬೌದ್ಧರಾಗಬೇಕೆನ್ನುವರು. ಆದರೆ ವೇದಾಂತಿ ಹೇಳುವುದು ಇದು: “ಸಾಧ್ಯವಾದರೆ ಪ್ರತಿಯೊಬ್ಬರೂ ಬೇರೆ ಬೇರೆ ಆಗಿರಲಿ, ಆದರೆ ಅವರ ಹಿಂದೆ ಸಾಮಾನ್ಯವಾದ ಒಂದು ನಿಯಮದ ಏಕತೆ ಇರುವುದು. ಹೆಚ್ಚು ಮಹಾತ್ಮರಿದ್ದಷ್ಟೂ, ಪುಸ್ತಕಗಳಿದ್ದಷ್ಟೂ, ಋಷಿಗಳಿದ್ದಷ್ಟೂ, ಮಾರ್ಗಗಳಿದ್ದಷ್ಟೂ ಸಮಾಜಕ್ಕೆ ಮೇಲು.” ಸಾಮಾಜಿಕ ಜೀವನದಲ್ಲಿ ಹೆಚ್ಚು ಔದ್ಯೋಗಿಕ ಅನುಕೂಲಗಳಿದ್ದಷ್ಟೂ ಆ ಸಮಾಜಕ್ಕೆ ಮೇಲು. ಅಲ್ಲಿರುವವರಿಗೆಲ್ಲ ಜೀವನೋಪಾಯಕ್ಕೆ ಮಾರ್ಗವಿರುವುದು. ಇದರಂತೆಯೇ ಭಾವನಾ ಪ್ರಪಂಚದಲ್ಲಿ ಮತ್ತು ಧಾರ್ಮಿಕ ಪ್ರಪಂಚದಲ್ಲಿ ಕೂಡ. ಹಲವು ಬಗೆಯ ವಿಜ್ಞಾನಗಳು ನಮ್ಮೆದುರಿಗೆ ಇರುವ ಈಗಿನ ಕಾಲ ಎಷ್ಟೋ ಮೇಲಾಗಿರುವುದು. ಇಷ್ಟೊಂದು ವೈವಿಧ್ಯ ಇರುವಾಗ ಅವರ ಮನೋವಿಕಾಸಕ್ಕೆ ಎಷ್ಟೊಂದು ಅನುಕೂಲವಿದೆ ! ನಮಗೆ ಇಚ್ಛೆ ಬಂದುದನ್ನು, ನಮಗೆ ಶ್ರೇಷ್ಠವೆಂದು ತೋರಿದುದನ್ನು ನಾವು ತೆಗೆದುಕೊಳ್ಳಬಹುದು. ಇದರಂತೆಯೇ ಧಾರ್ಮಿಕ ಪ್ರಪಂಚದಲ್ಲಿ ಕೂಡ. ಪ್ರಪಂಚದಲ್ಲಿ ಇಷ್ಟೊಂದು ಧರ್ಮಗಳಿರುವುದು ಭಗವಂತನ ಅದ್ಭುತ ಔದಾರ್ಯವನ್ನು ತೋರುವುದು. ದೇವರ ದಯೆಯಿಂದ ಪ್ರಪಂಚದಲ್ಲಿ ಪ್ರತಿಯೊಬ್ಬರಿಗೂ ಒಂದೊಂದು ಧರ್ಮವಿರುವವರೆಗೆ ಧರ್ಮಗಳು ಹೆಚ್ಚುತ್ತಾ ಹೋಗಲಿ.</p>
		<p>ವೇದಾಂತ ಇದನ್ನು ಮನಗಂಡು ಒಂದು ತತ್ತ್ವವನ್ನು ಸಾರಿ ಹಲವು ಮಾರ್ಗಗಳನ್ನು ಹೇಳುವುದು. ಅದು ಯಾರನ್ನೂ ದೂರುವುದಿಲ್ಲ. ಕ್ರೈಸ್ತರಾಗಲಿ, ಬೌದ್ಧರಾಗಲಿ, ಹಿಂದೂಗಳಾಗಲಿ ಚಿಂತೆಯಿಲ್ಲ. ನೀವು ಯಾವ ಪುರಾಣವನ್ನು ಬೇಕಾದರೂ ನಂಬಬಹುದು. ನೀವು ಕಿಸ ಮಹಮದ್, ಹಿಂದೂ ಅಥವಾ ಪ್ರಪಂಚದ ಮತಾವ ಮಹಾತ್ಮರನ್ನಾದರೂ ನಂಬಬಹುದು. ನೀವೇ ಬೇಕಾದರೂ ಮಹಾತ್ಮರಾಗಿರಬಹುದು. ಅದು ಯಾರನ್ನೂ ದೂರುವುದಿಲ್ಲ. ಅದು ಕೇವಲ ತತ್ತ್ವವನ್ನು ಮಾತ್ರ ಬೋಧಿಸುವುದು. ಇದೇ ಎಲ್ಲಾ ಧರ್ಮದ ಹಿನ್ನೆಲೆ, ಎಲ್ಲಾ ಮಹಾತ್ಮರು ಪ್ರವಾದಿಗಳು ಋಷಿಗಳು ಈ ಒಂದು ತತ್ ಕ್ಕೆ ಉದಾಹರಣೆ, ಈ ಒಂದು ತತ್ವ ದ ಆವಿರ್ಭಾವ, ನಿಮ್ಮ ಮಹಾತ್ಮರನ್ನು ಎಷ್ಟು ಬೇಕಾದರೂ ಹೆಚ್ಚಿಸಿಕೊಂಡು ಹೋಗಿ. ಇದಕ್ಕೇನೂ ಅಭ್ಯಂತರವಿಲ್ಲ. ವೇದಾಂತ ಕೇವಲ ತತ್ತ್ವವನ್ನು ಮಾತ್ರ ನಿಮಗೆ ಬೋಧಿಸಿ, ನೀವು ಯಾವ ಮಾರ್ಗವನ್ನು ಬೇಕಾದರೂ ಆರಿಸಿಕೊಳ್ಳಲು ಸ್ವಾತಂತ್ರ್ಯವನ್ನು ಕೊಡುವುದು. ಯಾವ ದಾರಿಯಾದರೂ ಹಿಡಿಯಿರಿ, ಯಾವ ಮಹಾತ್ಮನನ್ನಾದರೂ ಅನುಸರಿಸಿರಿ, ನಿಮ್ಮ ಸ್ವಭಾವಕ್ಕೆ ಅನುಗುಣವಾದ ಮಾರ್ಗವನನ್ನು ಮಾತ್ರ ಹಿಡಿಯಿರಿ. ನೀವು ಅದರಿಂದ ಮುಂದುವರಿಯುವುದರಲ್ಲಿ ಸಂದೇಹವಿಲ್ಲ..</p>
	</section>
	<section class="level1 unnumbered" epub:type="chapter" role="doc-chapter" id="id-039">
		<h1 class="level1-title" epub:type="title">ಏಕತೆಯೇ ಧರ್ಮದ ಗುರಿ<sup><a epub:type="noteref" href="999-aside.xhtml#id-001-75">*</a></sup></h1>
		<p>(೧೮೯೬ರಲ್ಲಿ ನ್ಯೂಯಾರ್ಕಿನಲ್ಲಿ ನೀಡಿದ ಉಪನ್ಯಾಸ)</p>
		<p>ಈ ನಮ್ಮ ಪ್ರಪಂಚ, ಪಂಚೇಂದ್ರಿಯಗಳ ಮೂಲಕ ಅರಿತ ಪ್ರಪಂಚ, ಯುಕ್ತಿ ಪೂರಿತವಾದುದು, ಬುದ್ಧಿಯಿಂದ ಅರಿತುದು. ಇದು ಎರಡು ಕಡೆಗಳಲ್ಲಿಯೂ ಅಮಿತವಾದ, ಅಜೇಯವಾದ ಎಂದೆಂದಿಗೂ ಅಜೇಯವಾಗಿಯೇ ಉಳಿಯುವ ಯಾವುದೋ ಒಂದರಿಂದ ಪರಿವೃತವಾಗಿರುವುದು. ನಮ್ಮ ಅನ್ವೇಷಣೆ ಇರುವುದು ಈ ಅನಂತದಲ್ಲಿ ನಾವು ಕೇಳುವ ಪ್ರಶ್ನೆ ಇದಕ್ಕೆ ಸಂಬಂಧಪಟ್ಟದ್ದು. ಇದಕ್ಕೆ ಬೇಕಾದ ಉತ್ತರವೂ ಈ ಕ್ಷೇತ್ರದಲ್ಲಿದೆ. ಪ್ರಪಂಚದಲ್ಲಿ ಯಾವುದನ್ನು ಧರ್ಮ ಎನ್ನುವರೋ ಆ ಬೆಳಕು ಇಲ್ಲಿಂದ ಬಂದಿದೆ. ಹೇಗಾದರಾಗಲಿ, ಮುಖ್ಯವಾಗಿ ಧರ್ಮ ಅತೀಂದ್ರಿಯಕ್ಕೆ ಸೇರಿದ್ದು, ಇಂದ್ರಿಯಜನ್ಯ ಪ್ರಪಂಚಕ್ಕೆ ಸೇರಿದ್ದು ಅಲ್ಲ. ಇದು ಯುಕ್ತಿಗೆ ಅತೀತ ವಾದುದ್ದು, ಬುದ್ದಿಯ ಕಾರ್ಯಕ್ಷೇತ್ರಕ್ಕೆ ನಿಲುಕದುದು. ಇದೊಂದು ದರ್ಶನ, ಇದೊಂದು ಸ್ಫೂರ್ತಿ. ಇದು ಇದುವರೆಗೆ ಅರಿಯದ, ಎಂದೆಂದಿಗೂ ಅರಿಯಲಾಗದ ಲೋಕಕ್ಕೆ ಧುಮುಕುವ ಸಾಹಸ, ಅಜೇಯವಾದ ಇದು ಜೈಯಕ್ಕಿಂತ ಶ್ರೇಷ್ಠ ವಾದುದು. ನಾವು ಇದನ್ನು ಸಾಧಾರಣ ವಸ್ತುವನ್ನು ತಿಳಿದುಕೊಳ್ಳುವಂತೆ ತಿಳಿದುಕೊಳ್ಳ ಲಾಗುವುದಿಲ್ಲ. ನಾನು ತಿಳಿದಿರುವಂತೆ, ಈ ಅನ್ವೇಷಣೆಯು ಮಾನವ ಕೋಟಿಯ ಆದಿಕಾಲದಿಂದಲೂ ನಡೆಯುತ್ತಿರುವುದು. ಪ್ರಪಂಚದಲ್ಲಿ ಯಾವ ಇತಿಹಾಸ ಕಾಲದಲ್ಲಿಯೂ ಇದರ ಅನ್ವೇಷಣೆ ಮತ್ತು ಇದರ ಸಾಧನೆಯಿಲ್ಲದೆ, ಮನುಷ್ಯನ ಬುದ್ದಿ ಸುಮ್ಮನೆ ಇರಲಿಲ್ಲ. ಮಾನವನ ಮನಸ್ಸು ಎಂಬ ಸಣ್ಣ ಪ್ರಪಂಚದಲ್ಲಿ ಒಂದು ಆಲೋಚನೆ ಏಳುವುದನ್ನು ನೋಡುತ್ತೇವೆ. ಅದು ಎಲ್ಲಿಂದ ಬಂತು, ಯಾವಾಗ ಹೋಗುವುದು, ಎಲ್ಲಿಗೆ ಹೋಗುವುದು, ಇದಾವುದೂ ನಮಗೆ ಗೊತ್ತಾಗುವುದಿಲ್ಲ. ಬ್ರಹ್ಮಾಂಡ ಪಿಂಡಾಡಗಳೆರಡೂ ಒಂದೇ ರೀತಿಯಲ್ಲಿದ್ದು, ಒಂದೇ ಕಂಪನ ತರಂಗದಲ್ಲಿ ಇದ್ದು, ಒಂದೇ ಹಂತಗಳಲ್ಲಿ ಸಾಗಿ ಹೋಗುತ್ತಿರುವಂತೆ ಕಾಣುವುವು. .</p>
		<p>ಧರ್ಮ ಹೊರಗಿನಿಂದ ಬರುವುದಿಲ್ಲ, ಒಳಗಿನಿಂದಲೇ ಬರುವುದು ಎಂಬ ಹಿಂದೂ ಸಿದ್ದಾಂತವನ್ನು ನಿಮಗೆ ವಿವರಿಸಲು ಯತ್ನಿಸುತ್ತೇನೆ. ಧಾರ್ಮಿಕ ಭಾವನೆ ಮನುಷ್ಯನ ಸ್ವಭಾವದಲ್ಲಿ ಅಂತರ್ಗತವಾಗಿದೆ ಎಂಬುದು ನನ್ನ ಭಾವನೆ. ಅವನು ತನ್ನ ಮನಸ್ಸು, ದೇಹ, ಆಲೋಚನೆ, ಮತ್ತು ಜೀವನ ಇವನ್ನು ತೊರೆಯುವವರೆಗೂ ಧರ್ಮವನ್ನು ತೊರೆಯಲಾರ. ಮಾನವನು ಆಲೋಚನಾ ಜೀವಿಯಾಗಿರುವವರೆಗೆ ಈ ಹೋರಾಟ ಮುಂದೆ ಸಾಗಬೇಕಾಗಿದೆ; ಅಲ್ಲಿಯವರೆಗೆ ಯಾವುದಾದರೂ ಒಂದು ಬಗೆಯ ಧರ್ಮ ಇರಬೇಕು. ಆದಕಾರಣ ಪ್ರಪಂಚದಲ್ಲಿ ನಾವು ಹಲವು ಬಗೆಯ ಧರ್ಮಗಳನ್ನು ನೋಡುತ್ತೇವೆ. ಇದೊಂದು ದಿಗ್ಭ್ರಮೆಯನ್ನು ತರುವಂತಹ ಅಧ್ಯಯನ. ಆದರೆ ನಮ್ಮಲ್ಲಿ ಹಲವರು ಭಾವಿಸುವಂತೆ ಇದೊಂದು ವ್ಯರ್ಥ ಊಹೆಯಲ್ಲ. ಈ ಗೊಂದಲದ ಹಿಂದೆ ಒಂದು ಸಾಮರಸ್ಯ ಇದೆ. ಈ ಅಪ</p>
		<p>ಶ್ರುತಿಗಳ ನಡುವೆ ಒಂದು ಶ್ರುತಿ ಇದೆ. ಯಾರು ಇದನ್ನು ಆಲಿಸಲು ಸಿದ್ಧರಾಗಿರುವರೋ ಅವರಿಗೆ ಇದು ಕೇಳಿಸುವುದು.</p>
		<p>ಈಗಿನ ಕಾಲದಲ್ಲಿ ಪ್ರಶ್ನೆಗಳಲ್ಲೆಲ್ಲಾ ದೊಡ್ಡ ಪ್ರಶ್ನೆಯೇ ಇದು: ತಿಳಿದಿರುವುದು ಮತ್ತು ಮುಂದೆ ತಿಳಿಯಬಲ್ಲದು - ಇವು ಎರಡೂ ಕಡೆಗಳಿಂದಲೂ ಅನಂತವಾದ ಅಜೇಯದಿಂದ ಸುತ್ತುವರಿಯಲ್ಪಟ್ಟಿವೆ ಎಂದಿಟ್ಟುಕೊಳ್ಳೋಣ; ಆದರೆ ಆ ಚಿರಂತನ ಅಜೇಯವಾದುದನ್ನು ಅರಿಯುವುದಕ್ಕೆ ನಾವೇಕೆ ಪ್ರಯತ್ನಿಸಬೇಕು? ನಮಗೆ ತಿಳಿದಿರುವುದರಲ್ಲಿ ನಾವೇಕೆ ತೃಪ್ತರಾಗಬಾರದು? ತಿನ್ನುವುದು, ಕುಡಿಯುವುದು, ಸಮಾಜಕ್ಕೆ ಸ್ವಲ್ಪ ಒಳ್ಳೆಯದನ್ನು ಮಾಡುವುದು ಇಷ್ಟರಲ್ಲೇ ಏಕೆ ನಾವು ತೃಪ್ತರಾಗಿರಬಾರದು? ಸದ್ಯದಲ್ಲಿ ಘನ ವಿದ್ವಾಂಸನಿಂದ ಹಿಡಿದು ಈಗ ತಾನೆ ತೊದಲು ಮಾತನಾಡುತ್ತಿರುವ ಶಿಶುವಿನವರೆಗೆ ಎಲ್ಲರೂ ಹೇಳುವುದೇ, ಪ್ರಪಂಚಕ್ಕೆ ಒಳ್ಳೆಯದನ್ನು ಮಾಡಿ; ಅದೇ ಧರ್ಮದ ಸರ್ವಸ್ವ ; ಅದಿಲ್ಲದೆ ಇಂದ್ರಿಯಾ ತೀತ ಪ್ರಪಂಚಕ್ಕೆ ಸೇರಿದ ಪ್ರಶ್ನೆಗಳನ್ನು ಕೇಳುವುದು ವೃಥಾ ಕಾಲಹರಣ'' ಎಂಬುದು ಇದು ಈಗ ಎಷ್ಟು ಮಟ್ಟಿಗೆ ಪ್ರಬಲವಾಗಿದೆ ಎಂದರೆ ಇದೇ ಸ್ವತಃಸಿದ್ದ ಸತ್ಯದಂತೆ ಕಾಣುತ್ತಿದೆ.</p>
		<p>ಆದರೆ ಅದೃಷ್ಟವಶಾತ್ ನಾವು ಇಂದ್ರಿಯಾತೀತ ಪ್ರಪಂಚಕ್ಕೆ ಸೇರಿದ ಪ್ರಶ್ನೆಗಳನ್ನು ಹಾಕಬೇಕಾಗಿದೆ. ಈಗಿರುವುದು - ವ್ಯಕ್ತವಾಗಿರುವುದು, ಅವ್ಯಕ್ತದ ಯಾವುದೋ ಒಂದು ಅಂಶ ಮಾತ್ರ. ನಮಗೆ ಗೋಚರಿಸುವ ಇಂದ್ರಿಯ ಜಗತ್ತು ಅನಂತ ಆಧ್ಯಾತ್ಮಿಕ ಜಗತ್ತಿನ ಯಾವುದೊ ಒಂದು ಕಣಮಾತ್ರ, ಇಂದ್ರಿಯಾನುಭವಕ್ಕೆ ಒಳಪಡಿಸಿದ ಆಧ್ಯಾತ್ಮಿಕ ಜಗತ್ತಿನ ಒಂದು ಕಣಮಾತ್ರವಾಗಿದೆ. ಇದರ ಆಚೆ ಏನಿದೆ ಎಂಬುದನ್ನು ಅರಿಯದೆ ಇದನ್ನು ವಿವರಿಸುವುದು ಹೇಗೆ? ಇದನ್ನು ಅರ್ಥ ಮಾಡಿಕೊಳ್ಳುವುದು ಹೇಗೆ ? ಸಾಕ್ರಟೀಸ್ ಒಂದು ದಿನ ಅಥೆನ್ಸ್ ನಗರದಲ್ಲಿ ಸಂಚರಿಸುತ್ತಿದ್ದಾಗ ಗ್ರೀಸಿಗೆ ಬಂದ ಬ್ರಾಹ್ಮಣನೊಬ್ಬನನ್ನು ಸಂಧಿಸಿದ ಪ್ರಸಂಗವಿದೆ. ಸಾಕ್ರಟೀಸ್ ಬ್ರಾಹ್ಮಣನಿಗೆ ಮಾನವ ಪ್ರಪಂಚದಲ್ಲಿ ಕಲಿಯಬೇಕಾದ ದೊಡ್ಡ ವಿಷಯವೆ ಮನುಷ್ಯನನ್ನು ಕುರಿತದ್ದು ಎಂದನು. ಆಗ ಬ್ರಾಹ್ಮಣ ತಕ್ಷಣ ಉತ್ತರ ಕೊಟ್ಟ: "ದೇವರನ್ನು ಅರಿಯುವವರೆಗೆ ನೀನು ಮಾನವನನ್ನು ಹೇಗೆ ಅರಿಯಬಲ್ಲೆ?” ಈ ದೇವರು ಎಂದೆಂದಿಗೂ ಆಜ್ಞೆಯನ್ನು ಅಥವಾ ನಿರಪೇಕ್ಷನು ಅಥವಾ ಅನಂತನು ಅಥವಾ ನಾಮರಹಿತನು. ಇವನನ್ನು ನೀವು ಯಾವ ನಾಮದಿಂದ ಬೇಕಾದರೂ ಕರೆಯಬಹುದು. ಈ ಭಗವತತ್ವವೇ ಯುಕ್ತಿಪೂರ್ವಕ ವಿವರಣೆ, ಇದೇ ಏಕಮಾತ್ರ ವಿವರಣೆ; ಈ ಜೀವನದಲ್ಲಿ, ಈಗ ತಿಳಿದಿರುವ ಮತ್ತು ತಿಳಿಯಬಲ್ಲ ವಸ್ತುವಿನ ಸಾರ, ನಿಮ್ಮ ಎದುರಿಗೆ ಇರುವ ಯಾವುದನ್ನಾದರೂ ತೆಗೆದುಕೊಳ್ಳಿ. ಅತ್ಯಂತ ಭೌತಿಕವಾದ ವಸ್ತುವನ್ನಾದರೂ ತೆಗೆದುಕೊಳ್ಳಿ, ರಸಾಯನ ಶಾಸ್ತ್ರ, ಭೌತಶಾಸ್ತ್ರ, ಖಗೋಳಶಾಸ್ತ್ರ ಮತ್ತು ಜೀವ-ವಿಜ್ಞಾನಶಾಸ್ತ್ರ, ಇವುಗಳಲ್ಲಿ ಯಾವುದನ್ನಾದರೂ ತೆಗೆದುಕೊಳ್ಳಿ. ಅದನ್ನು ಅಧ್ಯಯನ ಮಾಡಿ, ಮುಂದೆ ಮುಂದೆ ಹೋಗಿ, ಸ್ಕೂಲ ಆಕಾರಗಳು ಮಾಯವಾಗಿ ಸೂಕ್ಷ್ಮ ಸೂಕ್ಷ್ಮವಾಗುತ್ತ ಬರುವುವು. ಕೊನೆಗೆ ನೀವೊಂದು ಹಂತಕ್ಕೆ ಬರುತ್ತೀರಿ, ಅಲ್ಲಿ ಭೌತವಸ್ತುವಿನಿಂದ ಅತಿಭೌತ ವಸ್ತುವಿನ ಕಡೆ</p>
		<p>ನೆಗೆಯಬೇಕಾಗುವುದು. ಪ್ರತಿಯೊಂದು ಜ್ಞಾನ ಕ್ಷೇತ್ರದಲ್ಲಿಯೂ ಸಲ ಸೂಕ್ಷ್ಮವಾಗುವುದು, ಭೌತವಿದ್ಯೆ ಆಧ್ಯಾತ್ಮಿಕ ವಿದ್ಯೆಯಲ್ಲಿ ಪರವಸಾನವಾಗುವುದು.</p>
		<p>ಹೀಗೆ ಮಾನವನು ಅತೀಂದ್ರಿಯಕ್ಕೆ ಸಂಬಂಧಪಟ್ಟ ವಿಷಯವನ್ನು ಅಧ್ಯಯನ ಮಾಡಲೇಬೇಕಾದ ಪರಿಸ್ಥಿತಿಗೆ ಬರುತ್ತಾನೆ. ಈ ಅತೀಂದ್ರಿಯವನ್ನು ನಾವು ಅರಿಯದಿದ್ದರೆ ಜೀವನ ಒಂದು ಮರಳುಕಾಡಾಗುವದು, ಮಾನವ ಜೀವನ ವ್ಯರ್ಥವಾಗುವುದು. “ಈಗಿರುವ ಸ್ಥಿತಿಯಲ್ಲೆ ತೃಪ್ತನಾಗಿರು'' ಎಂದು ಬೇಕಾದರೆ ಹೇಳಬಹುದು. ದನಗಳು, ನಾಯಿಗಳು ಹಾಗೆಯೇ ಇವೆ; ಅದರಂತೆಯೆ ಎಲ್ಲಾ ಪ್ರಾಣಿಗಳೂ ಇವೆ. ಅದರಿಂದಲೇ ಅವು ಪ್ರಾಣಿಗಳಾಗಿರುವುವು. ಈಗಿರುವ ಸ್ಥಿತಿಯಲ್ಲೇ ತೃಪ್ತನಾಗಿ, ಅತೀತದ ಅನ್ವೇಷಣೆಯನ್ನೆಲ್ಲಾ ತ್ಯಜಿಸಿದರೆ ಮಾನವ ಕೋಟಿ ಪ್ರಾಣಿಗಳ ಸ್ಥಿತಿಗೆ ಪುನಃ ಹೋಗಬೇಕಾಗುವುದು. ಧರ್ಮವೇ, ಅಂದರೆ ಅತೀತದ ಅನ್ವೇಷಣೆಯೇ ಮಾನವನನ್ನು ಪ್ರಾಣಿಗಳಿಂದ ಪ್ರತ್ಯೇಕಿಸಿರುವುದು. ಮಾನವನೊಬ್ಬ ಮಾತ್ರ ಮೇಲೆ ನೋಡುವ ಪ್ರಾಣಿ, ಮಿಕ್ಕವುಗಳೆಲ್ಲ ಕೆಳಗೆ ನೋಡುತ್ತಿವೆ ಎಂದು ಚೆನ್ನಾಗಿಯೇ ಹೇಳಿರುವರು. ಹಾಗೆ ಮೇಲೆ ನೋಡುವುದು, ಮೇಲೆ ಹೋಗುವುದು, ಪೂರ್ಣತೆಯನ್ನು ಅರಸುವುದು ಇದೇ ಮೋಕ್ಷ, ಅವನು ಮೇಲೆ ಬೇಗ ಹೋದಷ್ಟೂ, ಸತ್ಯವೇ ಮೋಕ್ಷ ಎಂಬ ಭಾವನೆಯನ್ನು ಅವನು ಬೇಗ ಪಡೆಯುವನು. ಅದನ್ನು ಪಡೆಯುವುದಕ್ಕೆ ನಿಮ್ಮ ಜೇಬಿನಲ್ಲಿರುವ ಹಣ ಮುಖ್ಯವಲ್ಲ, ನೀವು ವಾಸಿಸುವ ಮನೆ ಮುಖ್ಯವಲ್ಲ; ಇದು ನಿಮ್ಮಲ್ಲಿರುವ ಆಧ್ಯಾತ್ಮಿಕ ಭಾವನಾ ಸಂಪತ್ತಿನ ಮೇಲೆ ಇದೆ. ಇದೇ ಮಾನವನ ಶ್ರೇಯಸ್ಸಿಗೆ ಮಾರ್ಗ. ಇದೇ ಎಲ್ಲಾ ವಿಧವಾದ ಭೌತಿಕ ಮತ್ತು ಲೌಕಿಕದ ಉನ್ನತಿಗೆ ಮೂಲ; ಮಾನವ ಕೋಟಿಯನ್ನು ಮುಂದೊಯ್ಯುವ ಕ್ರಿಯೋತ್ತೇಜಕ ಶಕ್ತಿ ಇದು. ಉತ್ಸಾಹ ಶ್ರದ್ದೆಗಳನ್ನು ನೀಡುವುದೇ ಇದು. <sup><a epub:type="noteref" href="999-aside.xhtml#id-001-76">*</a></sup> ಧರ್ಮವು ಆಹಾರವನ್ನು ಅವಲಂಬಿಸಿಲ್ಲ; ಅದು ಮನೆಯಲ್ಲಿ ಬಾಳುತ್ತಿಲ್ಲ. ಪದೇ ಪದೇ ಜನರು ಈ ಆಕ್ಷೇಪಣೆಯನ್ನು ತರುತ್ತಿರುವರು: 'ಧರ್ಮದಿಂದ ಏನು ಪ್ರಯೋಜನ? ದರಿದ್ರನ ಬಡತನವನ್ನು ಅದು ಹೋಗಲಾಡಿಸಬಲ್ಲದೇ?' ಎನ್ನುವರು. ಬಹುಶಃ ಅದರಿಂದ ಸಾಧ್ಯವಿಲ ದೆ ಇದರೆ ಧರ್ಮ ಸುಳ್ಳು ಎಂದು ತೋರುವುದೆ ಖಗೋಳಶಾಸ್ತ್ರಕ್ಕೆ ಸಂಬಂಧಪಟ್ಟ ಒಂದು ಲೆಕ್ಕವನ್ನು ನೀವು ವಿವರಿಸುತ್ತಿದ್ದಾಗ, ಒಂದು ಮಗು ನಿಮ್ಮ ಹತ್ತಿರ ನಿಂತುಕೊಂಡು, 'ಇದರಿಂದ ನನಗೆ ಮಿಠಾಯಿ ದೊರಕುವುದೇ?' ಎಂದು ಪ್ರಶ್ನಿಸಿದರೆ, ಇಲ್ಲ ಎಂದು ನೀವು ಉತ್ತರವೀಯುವಿರಿ. ಹಾಗಾದರೆ ಇದರಿಂದ ಏನೂ ಪ್ರಯೋಜನವಿಲ್ಲ' ಎಂದು ಮಗು ಹೇಳುವುದು. ಮಕ್ಕಳು ಕೇವಲ ತಮ್ಮ ದೃಷ್ಟಿಯಿಂದ ಪ್ರಪಂಚವನ್ನು ಅಳೆಯುತ್ತವೆ. ಅದರಂತೆಯೇ ಪ್ರಪಂಚದ ಮಕ್ಕಳೂ (ಬಾಲ ಬುದ್ದಿಯ ದೊಡ್ಡವರು). ನಾವು ಪರವಸ್ತುವನ್ನು ಲೌಕಿಕ ದೃಷ್ಟಿಯಿಂದ ಅಳೆಯಬಾರದು.' ಪ್ರತಿಯೊಂದನ್ನು ಅದರದರ ಪ್ರಮಾಣದಿಂದಲೇ ಅಳೆಯಬೇಕು. ಧರ್ಮ ಮಾನವನ ಬಾಳಿನಲ್ಲಿ ಓತಪ್ರೋತವಾಗಿರುವುದು. ಈಗಿನ ಜೀವನ ಮಾತ್ರವಲ್ಲ, ಭೂತ ಭವಿಷ್ಯತ್ ವರ್ತಮಾನ ಕಾಲಗಳೆಲ್ಲ ಇದರಲ್ಲಿ ಹಾಸು ಹೊಕ್ಕಾಗಿವೆ. ಆದಕಾರಣ ಧರ್ಮವೆಂದರೆ ಆದಿ ಅಂತ್ಯಗಳಿಲ್ಲದ ಜೀವನಿಗೂ, ಆದಿ ಅಂತ್ಯಗಳಿಲ್ಲದ ದೇವರಿಗೂ ಇರುವ ಶಾಶ್ವತ</p>
		<p>ಸಂಬಂಧ. ಮಾನವನ ಐದು ನಿಮಿಷದ ಬಾಳುವೆಯ ದೃಷ್ಟಿಯಿಂದ ಅದರ ಪ್ರಭಾವವನ್ನು ಅಳೆಯುವುದು ನ್ಯಾಯವೆ? ಎಂದಿಗೂ ಇಲ್ಲ. ಇದು ಕೇವಲ ನಿಷೇಧಾತ್ಮಕವಾದ ವಾದಸರಣಿ. - ಧರ್ಮ ಏನನ್ನಾದರೂ ಸಾಧಿಸಬಲ್ಲದೆ ಎಂಬುದೆ ಈಗ ಬರುವ ಪ್ರಶ್ನೆ. ಸಾಧಿಸಬಲ್ಲದು; ಇದು ಮಾನವನಿಗೆ ಚಿರಂತನ ಬಾಳುವೆಯನ್ನು ನೀಡುವುದು. ಮನುಷ್ಯನು ಈಗಿರುವ ಸ್ಥಿತಿಗೆ ಕಾರಣ ಧರ್ಮವೇ. ಅದೇ ಈ ಮೃಗ ಸದೃಶ ಮಾನವನನ್ನು ದೇವನನ್ನಾಗಿ ಮಾಡಬಲ್ಲದು. ಇದು ಧರ್ಮಕ್ಕೆ ಸಾಧ್ಯ. ಮಾನವ ಸಮಾಜದಿಂದ ಧರ್ಮವನ್ನು ತೆಗೆದುಬಿಟ್ಟರೆ ಉಳಿಯುವುದೇನು? ಆಸುರೀ ಪ್ರವೃತ್ತಿಗಳ ಸಮೂಹವೇ ಉಳಿಯುವುದು. ಇಂದ್ರಿಯಸುಖ ಮಾನವನ ಗುರಿಯಲ್ಲ. ಜ್ಞಾನವೇ ಎಲ್ಲಾ ಜೀವನದ ಗುರಿ. ಪ್ರಾಣಿಯು ವಿಷಯೇಂದ್ರಿಯಗಳನ್ನು ಅನುಭವಿಸುವುದಕ್ಕಿಂತ ಹೆಚ್ಚಾಗಿ ಮಾನವನು ಬೌದ್ಧಿಕ ವಿಷಯವನ್ನು ಆನಂದಿಸುವನು; ಮತ್ತು ಬೌದ್ಧಿಕ ವಿಷಯಕ್ಕಿಂತ ಹೆಚ್ಚಾಗಿ ಆಧ್ಯಾತ್ಮಿಕ ವಿಷಯಗಳನ್ನು ಆನಂದಿಸಬಲ್ಲ. ಆದ ಕಾರಣ ಶ್ರೇಷ್ಠ ಜ್ಞಾನವ ಆಧ್ಯಾತ್ಮಜ್ಞಾನವಾಗಬೇಕು. ಈ ಜ್ಞಾನದಿಂದ ಆನಂದ ಪ್ರಾಪ್ತವಾಗುವುದು. ಈ ಪ್ರಪಂಚದ ವಸ್ತುಗಳಲ್ಲಿ ಕೇವಲ ಛಾಯೆಗಳು, ನಿಜವಾದ ಸಚ್ಚಿದಾನಂದದಿಂದ ದೂರದಲ್ಲಿರುವ ಮೂರನೆಯದೂ ನಾಲ್ಕನೆಯದೂ ಕೋಶದ ಆಚೆಗಿನ ಅಭಿವ್ಯಕ್ತಿಗಳು.</p>
		<p>ಮತ್ತೊಂದು ಪ್ರಶ್ನೆ. ನಿಜವಾದ ಗುರಿ ಏನು? ಈಗಿನ ಕಾಲದಲ್ಲಿ ಮಾನವ ಅಂತ್ಯವಿಲ್ಲದೆ ಮುಂದುವರಿಯುತ್ತಿರುವನು, ಅವನು ಸೇರಬೇಕಾದ ಗುರಿ ಏನೂ ಇಲ್ಲ ಎಂದು ಹೇಳುವುದನ್ನು ಕೇಳುತ್ತಿರುವೆವು. ಯಾವಾಗಲೂ ಮುಂದೆ ಮುಂದೆ ಹೋಗುತ್ತಿರುವುದು, ಎಂದೆಂದಿಗೂ ಗುರಿ ಸೇರದಿರುವುದು ! ಇದೇನಾದರೂ ಆಗಲಿ, ಇದು ಎಷ್ಟೇ ಅದ್ಭುತವಾಗಲಿ, ಈ ವಾಧ ಸರಣಿಗೆ ಅರ್ಥವಿಲ್ಲ. ನೇರವಾಗಿ ಯಾವುದಾದರೂ ಚಲಿಸುವುದೆ? ಒಂದು ಸರಳ ರೇಖೆಯನ್ನು ಎಲ್ಲಿಯೂ ನಿಲ್ಲಿಸದೆ ಮುಂದುವರಿಸಿದರೆ, ಅದು ವೃತ್ತವಾಗುವುದು, ಹೊರಟ ಸ್ಥಳಕ್ಕೆ ಬರುವುದು. ನೀವು ಪ್ರಾರಂಭಿಸಿದ ಸ್ಥಳದಲ್ಲೇ ಕೊನೆಗಾಣಬೇಕಾಗಿದೆ. ನೀವು ದೇವರಿಂದ ಪ್ರಾರಂಭಿಸಿದುದರಿಂದ ಅವನಲ್ಲೇ ಕೊನೆಗಾಣಬೇಕಾಗಿದೆ. ಹಾಗಾದರೆ ಉಳಿಯುವು ದೇನು? ವಿಸ್ತಾರವಾದ ಸಾಧನೆಗಳು, ಅನಂತಕಾಲದವರೆಗೆ ನೀವು ಸಾಧನೆಯನ್ನು ಮಾಡುತ್ತಿರಬೇಕು.</p>
		<p>ಮತ್ತೊಂದು ಪ್ರಶ್ನೆ ಇರುವುದು. ನಾವು ಮುಂದುವರಿದಂತೆ ಹೊಸ ಹೊಸ ಆಧ್ಯಾತ್ಮಿಕ ಸತ್ಯಗಳನ್ನು ಕಂಡುಹಿಡಿಯುವೆವೆ? ಹೌದು ಮತ್ತು ಇಲ್ಲ. ಮೊದಲ ನೆಯದಾಗಿ ಧರ್ಮದ ವಿಷಯದಲ್ಲಿ ತಿಳಿದುಕೊಳ್ಳುವಂಥದು ಏನೂ ಇಲ್ಲ. ಇದೆಲ್ಲ ಆಗಲೆ ಗೊತ್ತಿದೆ. ಪ್ರಪಂಚದ ಧರ್ಮಗಳೆಲ್ಲ, ಅಂತರಾಳದಲ್ಲಿ ಏಕತೆ ಆಗಲೆ ಇದೆ ಎಂದು ಸಾರುವುದನ್ನು ನೀವು ನೋಡುತ್ತೀರಿ. ನಾವು ದೇವರಲ್ಲಿ ಐಕ್ಯವಾದ ಮೇಲೆ ಮತ್ತೆ ಮುಂದುವರಿಯುವುದಿಲ್ಲ. ಜ್ಞಾನವೆಂದರೆ ಈ ಏಕತೆಯನ್ನು</p>
		<p>ಕಂಡುಹಿಡಿಯುವುದು. ನಾನು ನಿಮ್ಮನ್ನು ಪುರುಷ ಮತ್ತು ಸ್ತ್ರೀಯರನ್ನಾಗಿ ನೋಡುತ್ತಿರುವನು. ಇದು ವೈವಿಧ್ಯತೆ. ನಿಮ್ಮನ್ನೆಲ್ಲ ಒಟ್ಟು ಸೇರಿಸಿ ಮಾನವರು ಎಂದು ಕರೆದಾಗ ಅದು ವೈಜ್ಞಾನಿಕ ಜ್ಞಾನವಾಗುತ್ತದೆ. ಉದಾಹರಣೆಗೆ ರಸಾಯನಶಾಸ್ತ್ರವನ್ನು ತೆಗೆದುಕೊಳ್ಳಿ. ರಸಾಯನಶಾಸ್ತ್ರಜ್ಞರು, ತಿಳಿದ ಎಲ್ಲ ವಸ್ತುಗಳನ್ನೂ ಅವುಗಳ ಮೂಲ ದ್ರವ್ಯಗಳಿಗೆ ಇಳಿಸಲು ಪ್ರಯತ್ನಿಸುವರು; ಸಾಧ್ಯವಾದರೆ, ಒಂದೇ ದ್ರವ್ಯದಿಂದ ಇವುಗಳೆಲ್ಲ ಬಂದಿವೆ, ಎಂಬುದನ್ನು ತೋರಿಸಲು ಪ್ರಯತ್ನಿಸುವರು. ಎಲ್ಲ ದ್ರವ್ಯಗಳಿಗೂ ಮೂಲವಾದ ಒಂದು ದ್ರವ್ಯವನ್ನು ಕಂಡುಹಿಡಿಯುವ ಸಮಯವೊಂದು ಬರಬಹುದು. ಆ ಹಂತವನ್ನು ಮುಟ್ಟಿದಮೇಲೆ ಮತ್ತೆ ಅವರು ಮುಂದುವರಿಯಲಾರರು; ರಸಾಯನಶಾಸ್ತ್ರವು ಅಲ್ಲಿ ಪರಿಪೂರ್ಣತೆಯನ್ನು ಮುಟ್ಟುತ್ತದೆ. ಹಾಗೆಯೇ ಧರ್ಮ ವಿಜ್ಞಾನವೂ ಕೂಡ. ಆ ಪೂರ್ಣ ಏಕತೆಯನ್ನು ಪಡೆದ ಮೇಲೆ ಮತ್ತೆ ಪ್ರಗತಿ ಇರುವುದಿಲ್ಲ.</p>
		<p>ಅನಂತರದ ಪ್ರಶ್ನೆಯೇ ನಾವು ಇಂತಹ ಏಕತೆಯನ್ನು ಕಾಣಬಹುದೆ ಎಂಬುದು. ಭರತಖಂಡದಲ್ಲಿ ಬಹಳ ಪುರಾತನ ಕಾಲದಿಂದಲೂ ಧರ್ಮಕ್ಕೆ ಮತ್ತು ತತ್ಯಕ್ಕೆ ಸೇರಿದ ಒಂದು ವಿಜ್ಞಾನವನ್ನು ಕಂಡುಹಿಡಿಯಲು ಪ್ರಯತ್ನಿಸಿರುವರು. ಪಾಶ್ಚಾತ್ಯರಲ್ಲಿ ಧರ್ಮ ಮತ್ತು ತಮ್ಮ ಬೇರೆ ಆಗಿರುವಂತೆ ಹಿಂದೂಗಳು ಅವುಗಳನ್ನು ಬೇರ್ಪಡಿಸುವುದಿಲ್ಲ. ನಾವು ಧರ್ಮ ಮತ್ತು ತತ್ತ್ವಗಳೆರಡೂ ಒಂದೇ ವಸ್ತುವಿನ ಎರಡು ಮುಖಗಳೆಂದು ನೋಡುತ್ತೇವೆ. ಇವೆರಡೂ ಯುಕ್ತಿಯಲ್ಲಿ ಮತ್ತು ವೈಜ್ಞಾನಿಕ ಸತ್ಯದಲ್ಲಿ ಪ್ರತಿಷ್ಠಿತವಾಗಿರಬೇಕು. - ಸಾಂಖ್ಯಸಿದ್ದಾಂತ ಭರತಖಂಡದಲ್ಲೆಲ್ಲಾ, ಅಷ್ಟೇ ಏಕೆ, ಇಡೀ ಪ್ರಪಂಚದಲ್ಲೇ ಅತಿ ಪುರಾತನವಾದುದು. ಅದರ ಕರ್ತೃಗಳಾದ ಕಪಿಲ ಮಹರ್ಷಿಗಳು ಹಿಂದೂ ಮನಃಶಾಸ್ತ್ರಕ್ಕೆಲ್ಲ ಪಿತರಂತೆ ಇರುವರು. ಅವರು ಬೋಧಿಸಿದ ಹಳೆಯ ಸಿದ್ದಾಂತವೇ ಸರ್ವಮಾನ್ಯವಾದ ಷಡ್ಡರ್ಶನಗಳಿಗೆ ತಳಹದಿಯಾಗಿದೆ. ಇವುಗಳೆಲ್ಲ (ಇನ್ನು ಬೇರೆ ವಿಷಯಗಳಲ್ಲಿ ವ್ಯತ್ಯಾಸವಿದ್ದರೂ) ಕಪಿಲರ ಮನಃಶಾಸ್ತ್ರವನ್ನು ಒಪ್ಪಿಕೊಳ್ಳುವುವು.</p>
		<p>ಸಾಂಖ್ಯಸಿದ್ಧಾಂತದ ಯುಕ್ತಿಪೂರಿತ ಪರಿಣಾಮವೆ ವೇದಾಂತ, ಇದು ನಿರ್ಣಯಗಳನ್ನು ಮತ್ತೂ ಮುಂದಕ್ಕೆ ಒಯ್ಯುವುದು. ವೇದಾಂತದ ಸೃಷ್ಟಿ-ಸಿದ್ಧಾಂತ (cosmology) ಕಪಿಲರ ಸಾಂಖ್ಯದಂತೆ ಇದ್ದರೂ ವೇದಾಂತವು ದೃತದಲ್ಲಿ ಕೊನೆಗಾಣಲು ಇಚ್ಚಿಸುವುದಿಲ್ಲ. ಧರ್ಮದ ಮತ್ತು ವಿಜ್ಞಾನದ ಗುರಿಯಂತೆ, ಇದೂ ಕೂಡ ಪರಮ ಏಕತೆಯ ಕಡೆಗೆ ಮುಂದುವರಿಯುವುದು.</p>
	</section>
	<section class="level1 unnumbered" epub:type="chapter" role="doc-chapter" id="id-040">
		<h1 class="level1-title" epub:type="title">ಯುಕ್ತಿ ಮತ್ತು ಧರ್ಮ<sup><a epub:type="noteref" href="999-aside.xhtml#id-001-77">*</a></sup></h1>
		<p>(ಇಂಗ್ಲೆಂಡಿನಲ್ಲಿ ನೀಡಿದ ಉಪನ್ಯಾಸ)</p>
		<p>ನಾರದ ಋಷಿಗಳು ಪರಮ ಸತ್ಯವನ್ನು ತಿಳಿದುಕೊಳ್ಳಬೇಕೆಂದು ಸನತ್ಕುಮಾರ ಋಷಿಗಳ ಬಳಿಗೆ ಹೋದರು. ಸನತ್ಕುಮಾರರು ನಾರದರನ್ನು ಇದುವರೆಗೆ ನೀವು ಏನೇನು ಕಲಿತಿರುವಿರಿ ಎಂದು ಪ್ರಶ್ನಿಸಿದರು. ಅದಕ್ಕೆ ನಾರದರು, ತಾವು ಇದುವರೆಗೆ ವೇದ, ಜ್ಯೋತಿಷ್ಯ ಇವನ್ನು ಮತ್ತು ಇನ್ನೂ ಹಲವು ವೇದಾಂಗಗಳನ್ನು ಓದಿದ್ದರೂ ಮನಸ್ಸಿಗೆ ಶಾಂತಿಯಿಲ್ಲ ಎಂದರು. ಅನಂತರ ಅವರಿಬ್ಬರಿಗೂ ಸಂಭಾಷಣೆ ನಡೆಯಿತು. ಆಗ ಸನತ್ಕುಮಾರರು ವೇದ, ಜ್ಯೋತಿಷ್ಯ ಮತ್ತು ಇತರ ತತ್ತ್ವಶಾಸ್ತ್ರಗಳೆಲ್ಲ ಗೌಣ, ವಿಜ್ಞಾನಶಾಸ್ತ್ರಗಳೆಲ್ಲವೂ ಗೌಣ, ಯಾವುದು ಬ್ರಹ್ಮಸಾಕ್ಷಾತ್ಕಾರಕ್ಕೆ ನಮಗೆ ಸಹಾಯಮಾಡುವುದೂ ಅದು ಮಾತ್ರ ಶ್ರೇಷ್ಠ ಮತ್ತು ಪರಜ್ಞಾನ ಎಂದರು. ನಮಗೆ ಈ ಭಾವನೆ ಎಲ್ಲಾ ಧರ್ಮಗಳಲ್ಲಿಯೂ ದೊರಕುವುದು. ಆದಕಾರಣವೆ ಧರ್ಮವನ್ನು ಪರಜ್ಞಾನವೆಂದು ಯಾವಾಗಲೂ ಕರೆಯುತ್ತಿದ್ದರು. ವಿಜ್ಞಾನ ಶಾಸ್ತ್ರದ ಮೂಲಕ ಬರುವ ಜ್ಞಾನ ನಮ್ಮ ಜೀವನದ ಯಾವುದೋ ಅಲ್ಪ ಭಾಗಕ್ಕೆ ಅನ್ವಯಿಸುವುದು. ಆದರೆ ಧರ್ಮ ನಮಗೆ ನೀಡುವ ಜ್ಞಾನ ಶಾಶ್ವತವಾದುದು, ಅದು ಬೋಧಿಸುವ ಸತ್ಯದಷ್ಟೇ ಅನಂತವಾದದು. ತಮ್ಮದೇ ಶ್ರೇಷ್ಠ ಜ್ಞಾವೆಂದು ಭಾವಿಸಿ ಧರ್ಮಗಳು ಅನೇಕವೇಳೆ ಲೌಕಿಕ ವಿದ್ಯೆಯನ್ನು ನಿಕೃಷ್ಟ ದೃಷ್ಟಿಯಿಂದ ನೋಡಿವೆ. ಇದು ಮಾತ್ರವಲ್ಲ, ಲೌಕಿಕ ಜ್ಞಾನದಿಂದ ಪ್ರಯೋಜನ ಪಡೆಯಲು ನಿರಾಕರಿಸಿವೆ. ಇದರ ಪರಿಣಾಮವಾಗಿ ಪ್ರಪಂಚದಲ್ಲೆಲ್ಲ ಲೌಕಿಕ ವಿದ್ಯೆಗೂ ಪಾರಮಾರ್ಥಿಕ ವಿದ್ಯೆಗೂ ಘರ್ಷಣೆಗಳಾಗಿವೆ. ಧರ್ಮವು, ನಿರ್ದೋಷವಾದ ಪ್ರಮಾಣವೇ ತನಗೆ ಮಾರ್ಗದರ್ಶಕ ಎಂದು, ಲೌಕಿಕ ವಿದ್ಯೆ ತನ್ನ ವಿಷಯದಲ್ಲಿ ಹೇಳುವುದನ್ನೆಲ್ಲಾ ನಿರಾಕರಿಸಿದೆ. ರಾರಾಜಿಸುತ್ತಿರುವ ಯುಕ್ತಿಯೆಂಬ ಮಹಾಶಸ್ತ್ರದಿಂದ ಸನ್ನದ್ಧವಾಗಿರುವ ವಿಜ್ಞಾನವಾದರೊ, ಧರ್ಮ ಹೇಳುವುದನ್ನೆಲ್ಲ ಖಂಡಿಸುವುದರಲ್ಲಿ ನಿರತವಾಗಿದೆ. ಪ್ರತಿಯೊಂದು ದೇಶದಲ್ಲಿಯೂ ಈ ಹೋರಾಟ ನಡೆದಿದೆ ಮತ್ತು ಈಗಲೂ ನಡೆಯುತ್ತಿದೆ. ಧರ್ಮ ಪದೇ ಪದೇ ಸೋಲಿಗೆ ಗುರಿಯಾಗಿ ನಿರ್ನಾಮವಾಗುವ ಸ್ಥಿತಿಗೆ ಬಂತು. ಫ್ರೆಂಚ್ ಕ್ರಾಂತಿಯ ಸಮಯದಲ್ಲಿ ನಡೆದ ಯುಕ್ತಿದೇವತೆಯ ಉಪಾಸನೆ ಮಾನವ ಇತಿಹಾಸದಲ್ಲಿಯೇ ಪ್ರಥಮಬಾರಿಯಲ್ಲ. ಅದು ಪುರಾತನ ಕಾಲದಲ್ಲಿ ಆದ ಘಟನೆಗಳ ಪುನರಾವೃತ್ತಿ ಅಷ್ಟೆ. ಆದರೆ ಆಧುನಿಕ ಕಾಲದಲ್ಲಿ ಇದು ಬೃಹದಾಕಾರವನ್ನು ತಾಳಿತು, ವಿಜ್ಞಾನಶಾಸ್ತ್ರ, ಹಿಂದಿಗಿಂತ ಇಂದು ಹೆಚ್ಚು ಸಜ್ಜಿತವಾಗಿದೆ, ಧರ್ಮವಾದರೂ ದುರ್ಬಲವಾಗುತ್ತಿದೆ. ಧರ್ಮದ ತಳಪಾಯವೆಲ್ಲ ಕುಸಿದು ಹೋಗುತ್ತಿದೆ. ಈಗಿನ ಜನರು ಹೊರಗಡೆ ಏನು ಹೇಳಿದರೂ ಅಂತರಾಳದಲ್ಲಿ ಅವರ ನಂಬಿಕೆಯಲ್ಲಿ ಜಾರಿಹೋಗಿದೆ. ಕೆಲವು ಸಂಘಬದ್ದರಾದ ಪಾದ್ರಿಗಳು ಏನು ಹೇಳುತ್ತಾರೆಂದು ನಂಬುವುದು, ಕೆಲವು ಶಾಸ್ತ್ರಗಳಲ್ಲಿ ಹೇಳಿದೆ ಎಂದು ನಂಬುವುದು, ತನ್ನ ಜನರು ಮೆಚ್ಚುತ್ತಾರೆಂದು ನಂಬುವುದು ಈಗಿನ ಜನರಿಗೆ ಸಾಧ್ಯವೇ</p>
		<p>ಇಲ್ಲ. ಸಾಮಾನ್ಯ ನಂಬಿಕೆಗೆ ಒಪ್ಪಿಗೆ ಕೊಡುವ ಹಲವು ಜನರೇನೂ ಇರುವರು. ಆದರೆ ಅವರು ವಿಮರ್ಶೆ ಮಾಡುವುದೇ ಇಲ್ಲವೆಂದು ನಮಗೆ ಚೆನ್ನಾಗಿ ಗೊತ್ತಿದೆ. ಅವರ ನಂಬಿಕೆಯನ್ನು ವಿವೇಚನರಹಿತ ಅಸಡ್ಡೆ' ಎಂದು ಹೇಳಬೇಕಾಗುವುದು. ಈ ಹೋರಾಟ ಮುಂದೆ ಸಾಗಿದರೆ ಧರ್ಮಸೌಧವೆಲ್ಲ ಚೂರು ಚೂರಾಗಿ ಕುಸಿದು ಬೀಳುವುದು.</p>
		<p>ಈಗಿನ ಸಮಸ್ಯೆ ಏನೆಂದರೆ ಇದರಿಂದ ಪಾರಾಗುವುದಕ್ಕೆ ಮಾರ್ಗವಿದೆಯೇ ಎಂಬುದು. ಇದನ್ನು ಮತ್ತೂ ಸ್ಪಷ್ಟವಾಗಿ ಹೇಳಬೇಕಾದರೆ, ಇತರ ವಿಜ್ಞಾನಶಾಸ್ತ್ರಗಳು ಯುಕ್ತಿಯ ನವಾನ್ವೇಷಣೆಯ ಮೂಲಕ ಸಮರ್ಥಿಸಲ್ಪಡುವಂತೆ ಧರ್ಮವೂ ಅದರ ಮೂಲಕ ಸಮರ್ಥಿಸಲ್ಪಡಬೇಕೆ? ವಿಜ್ಞಾನದಲ್ಲಿ ಮತ್ತು ಇತರ ಬಾಹ್ಯ ಶಾಸ್ತ್ರದಲ್ಲಿ ಉಪಯೋಗಿಸುವ ಪರಿಶೋಧನಾ ಮಾರ್ಗವನ್ನೇ ಧರ್ಮದಲ್ಲಿಯೂ ಉಪಯೋಗಿಸಬೇಕೆ ? ನನ್ನ ದೃಷ್ಟಿಯಲ್ಲಿ ಇದು ಅಗತ್ಯ ಎನ್ನುತ್ತೇನೆ ಮತ್ತು ಇದನ್ನು ಎಷ್ಟು ಬೇಗ ಮಾಡಿದರೆ ಅಷ್ಟು ಒಳ್ಳೆಯದು. ಇಂತಹ ಪರಿಶೋಧನೆಯಿಂದ ಧರ್ಮ ನಾಶವಾಗುವಂತೆ ಇದ್ದರೆ, ಅದು ಇದುವರೆಗೂ ನಿಷ್ಟ್ರಯೋಜಕವಾಗಿತ್ತು; ಕೆಲಸಕ್ಕೆ ಬಾರದ ಒಂದು ಮೂಢನಂಬಿಕೆಯಾಗಿತ್ತು. ಇಂತಹ ಧರ್ಮ ಎಷ್ಟು ಬೇಗ ನಾಶವಾದರೆ ಅಷ್ಟು ಮೇಲು. ಇಂತಹ ಧರ್ಮ ನಾಶವಾಗುವುದೇ ಅತ್ಯುತ್ತಮವೆಂದು ನಾನು ನಿಸ್ಸಂದೇಹವಾಗಿ ಭಾವಿಸುತ್ತೇನೆ. ಇಂತಹ ಒಂದು ಶೋಧನೆಯಿಂದ ಅಯೋಗ್ಯವಾದುದೆಲ್ಲ ನಿಸ್ಸಂದೇಹವಾಗಿ ನಾಶವಾಗುವುದು ನಿಜ. ಆದರೆ ನಿಜವಾದ ಧರ್ಮದ ಸಾರ ಇಂತಹ ಅಗ್ನಿಪರೀಕ್ಷೆಯಲ್ಲಿ ಉತ್ತೀರ್ಣವಾಗಿ ಅಪ್ರತಿಹತವಾಗಿ ನಿಲ್ಲುವುದು. ಧರ್ಮವು ವೈಜ್ಞಾನಿಕವಾಗುವುದು ಮಾತ್ರವಲ್ಲ, ಭೌತಶಾಸ್ತ್ರ, ರಸಾಯನಶಾಸ್ತ್ರಗಳ ನಿರ್ಣಯಗಳಷ್ಟು ವೈಜ್ಞಾನಿಕವಾಗುವುದು; ಆದರೆ ಅವಕ್ಕಿಂತ ಹೆಚ್ಚು ಶಕ್ತಿಯುತ ವಾಗಿರುವುದು. ಏಕೆಂದರೆ ರಸಾಯನಶಾಸ್ತ್ರಭೌತಶಾಸ್ತ್ರಗಳಿಗೆ ಧರ್ಮಕ್ಕೆ ಇರುವಂತೆ, ಇದು ಸತ್ಯ ಎಂದು ಸಾರುವುದಕ್ಕೆ ಯಾವ ವಿಧವಾದ ಆಂತರಿಕ ಶಾಸನವೂ ಇಲ್ಲ. - ಧರ್ಮವನ್ನು ಕುರಿತಂತೆ ವೈಚಾರಿಕ ಶೋಧನೆಯ ಸಫಲತೆಯನ್ನು ಒಪ್ಪದವರು ನನ್ನ ದೃಷ್ಟಿಯಲ್ಲಿ ಸ್ವ-ವಿರೋಧಿಗಳಂತೆ ಕಾಣುತ್ತಾರೆ. ಉದಾಹರಣೆಗೆ ಕ್ರೈಸ್ತರು ತಮ್ಮದೊಂದೇ ನಿಜವಾದ ಧರ್ಮ, ಏಕೆಂದರೆ ಇಂಥವನಿಗೆ ಅದು ಪ್ರತ್ಯಕ್ಷವಾಯಿತು ಎನ್ನುವರು. ಮಹಮ್ಮದೀಯರೂ ಕೂಡ ತಮ್ಮ ಧರ್ಮಕ್ಕೆ ಈ ಕಾರಣವನ್ನೇ ಕೊಡುವರು. ಆದರೆ ಕ್ರೈಸ್ತರು ಮಹಮ್ಮದೀಯರಿಗೆ ಹೇಳುವರು: 'ನಿಮ್ಮ ಕೆಲವು ನೀತಿಗಳು ಸರಿಯಾಗಿ ಕಾಣುವುದಿಲ್ಲ. ಅನ್ಯಧರ್ಮದವರನ್ನು ಬಲಾತ್ಕಾರವಾಗಿ ಬೇಕಾದರೆ ಮಹಮ್ಮದೀಯರನ್ನಾಗಿ ಮಾಡಬಹುದು, ಅವನು ಹಾಗೆ ಮಹಮ್ಮದೀಯನಾಗಲು ಒಪ್ಪದೆ ಇದರೆ ಅವನನು ಕೋಲ ಬಹುದು. ಯಾವ ಮಹಮದೀಯ ಅವನನು ಕೊಲ್ಲುವನೋ ಅವನು ಎಂತಹ ತಪ್ಪನ್ನು ಅಥವಾ ಪಾಪವನ್ನು ಮಾಡಿದ್ದರೂ ಚಿಂತೆಯಿಲ್ಲ, ಅವನು ಸ್ವರ್ಗಕ್ಕೆ ಹೋಗುವನು ಎಂದು ನಿಮ್ಮ ಧರ್ಮ ಸಾರುವುದು. ಅದಕ್ಕೆ ಮಹಮ್ಮದೀಯನು "ಹಾಗೆ ಮಾಡುವುದು ನನ್ನ ಕರ್ತವ್ಯ, ಏಕೆಂದರೆ ನನ್ನ ಗ್ರಂಥ</p>
		<p>ಹಾಗೆ ಸಾರುವುದು. ನಾನು ಹಾಗೆ ಮಾಡದೆ ಇರುವುದೇ ತಪ್ಪು' ಎನ್ನುವನು. ಕ್ರಿಸ್ತನು “ಆದರೆ ನನ್ನ ಗ್ರಂಥ ಹಾಗೆ ಹೇಳುವುದಿಲ್ಲವಲ್ಲ' ಎನ್ನುವನು. ಆದರೆ ಮಹಮ್ಮದೀಯ “ನನಗೆ ಇದು ಗೊತ್ತಿಲ್ಲ, ನಿನ್ನ ಗ್ರಂಥದ ಪ್ರಮಾಣ ನನಗೆ ಆಧಾರವಾಗಲಾರದು, ನನ್ನ ಶಾಸ್ತ್ರ ನಮ್ಮ ಮತಕ್ಕೆ ಸೇರದವರನ್ನೆಲ್ಲ ಕೊಲ್ಲು ಎಂದು ವಿಧಿಸುವುದು'' ಎನ್ನುವನು. ಈಗ ಯಾವುದು ಸರಿ, ಯಾವುದು ತಪ್ಪು ಎಂದು ಹೇಗೆ ಕಂಡುಹಿಡಿಯುವಿರಿ? ನಿಜವಾಗಿ ನನ್ನ ಗ್ರಂಥದಲ್ಲಿ ಏನು ಹೇಳಿದೆಯೋ ಅದೇ ಸರಿ, ನಿನ್ನ ಗ್ರಂಥದಲ್ಲಿ ಕೊಲ್ಲಬೇಡ ಎಂದು ಹೇಳಿರುವುದು ತಪ್ಪು. ನನ್ನ ಕೈಸ್ತ ಸಹೋದರನೇ, ನೀನು ಕೂಡ ಅದನ್ನೇ ಹೇಳುವೆ; ಯಾವುದನ್ನು ಯಹೋವ ಯಹೂದ್ಯರಿಗೆ ಸರಿ ಎಂದನೋ ಅದೇ ನಿಮಗೆ ಸರಿ, ಯಾವುದನ್ನು ನಿಷೇಧಿಸಿದನೋ ಅದು ನಿಮಗೆ ತಪ್ಪು. ಅದರಂತೆಯೇ ನನ್ನ ಶಾಸ್ತ್ರದಲ್ಲಿ ಕೆಲವನ್ನು ಮಾಡಿ ಎಂದೂ, ಕೆಲವನ್ನು ಮಾಡಬೇಡಿ ಎಂದೂ ಅಲ್ಲಾಹನು ಸಾರಿರುವನು. ಇದೇ ಸರಿ ಮತ್ತು ತಪ್ಪು ಎನ್ನುವುದಕ್ಕೆ ಪ್ರಮಾಣ.” ಎಷ್ಟು ಹೇಳಿದರೂ ಕೈಸ್ತನಿಗೂ ತೃಪ್ತಿಯಾಗುವುದಿಲ್ಲ. ಅವನು ಗುಡ್ಡದ ಮೇಲೆ ಮಾಡಿದ ಬೋಧನೆಯಲ್ಲಿರುವ ನೀತಿಯನ್ನೂ ಸೊರಾನಿನಲ್ಲಿ ಬರುವ ನೀತಿಯನ್ನೂ ಹೋಲಿಸಿ ನೋಡುವನು. ಇದನ್ನು ಹೇಗೆ ನಿರ್ಧರಿಸುವುದು? ಇದನ್ನು ಶಾಸ್ತ್ರಗಳ ಸಹಾಯದಿಂದ ನಿರ್ಧರಿಸಲು ಆಗುವುದಿಲ್ಲ. ಶಾಸ್ತ್ರಗಳು ತಮ್ಮಲ್ಲೇ ಹೋರಾಡುತ್ತಿರುವಾಗ ತಾವೇ ನ್ಯಾಯಾಧಿಪತಿಗಳಾಗಲಾರವು. ಈ ಶಾಸ್ತ್ರಗಳಿಗಿಂತ ಮತ್ಯಾವುದೋ ಸರ್ವವ್ಯಾಪಿಯಾಗಿರಬೇಕು. ಈ ಪ್ರಪಂಚದಲ್ಲಿ ಜಾರಿಯಲ್ಲಿರುವ ನೀತಿಸಂಹಿತೆಗಳಿಗಿಂತ ಮತ್ಯಾವುದೋ ಮೇಲಿರಬೇಕು; ಭಿನ್ನ ಭಿನ್ನ ಜನಾಂಗಗಳ ಸೂರ್ತಿ-ಶಕ್ತಿಗಳನ್ನು ನಿಷ್ಕರ್ಷಿಸುವ ಮತ್ಯಾವುದೋ ಇದೆ, ಎಂದು ನಾವು ನಿರ್ವಿವಾದವಾಗಿ ಒಪ್ಪಲೇಬೇಕಾಗಿದೆ. ನಾವು ಅದನ್ನು ಧೈರ್ಯವಾಗಿ ಹೇಳಲಿ ಅಥವಾ ಬಿಡಲಿ, ಇಲ್ಲಿ ನಾವು ಯುಕ್ತಿಗೆ ಮೊರೆಯಿಡುತ್ತೇವೆ ಎಂಬುದು ನಿರ್ವಿವಾದವಾಯಿತು.</p>
		<p>ಈಗ ಮತ್ತೊಂದು ಪ್ರಶ್ನೆ ಏಳುವುದು: ಯಾರಿಗೆ ದೊರೆತಿರುವ ಸ್ಫೂರ್ತಿ ಸರಿ ಎಂಬುದನ್ನು ಈ ಯುಕ್ತಿಯು ವಿಮರ್ಶಿಸಬಲ್ಲದೆ? ಒಬ್ಬ ದೇವದೂತನಿಗೂ ಮತ್ತೊಬ್ಬ ದೇವದೂತನಿಗೂ ನಡುವೆ ಭಿನ್ನಾಭಿಪ್ರಾಯಗಳು ಬಂದಾಗ ಈ ಯುಕ್ತಿ ಯಾವುದು ಸರಿ ಎಂಬುದನ್ನು ನಿಷ್ಕರ್ಷಿಸಬಲ್ಲದೆ? ಧರ್ಮಕ್ಕೆ ಸಂಬಂಧಪಟ್ಟ ವಿಷಯಗಳನ್ನು ಯುಕ್ತಿ ಅರ್ಥ ಮಾಡಿಕೊಳ್ಳಬಲ್ಲದೆ? ಇದಕ್ಕೆ ಸಾಧ್ಯವಿಲ್ಲದೆ ಇದ್ದರೆ ಭಿನ್ನ ಭಿನ್ನ ಶಾಸ್ತ್ರಗಳಿಗೂ ಮತ್ತು ಭಿನ್ನ ಭಿನ್ನ ಮಹಾತ್ಮರಿಗೂ ಆಗುತ್ತಿರುವ ಬಹಳ ಕಾಲದ ಹೋರಾಟವನ್ನು ಮತ್ತಾವುದೂ ನಿಷ್ಕರ್ಷಿಸುವಂತಿಲ್ಲ. ಧರಗಳೆಲ್ಲ ಬರಿಯ ಸುಳ್ಳುಗಳ ಕಂತೆ, ಅವುಗಳಲ್ಲಿ ಯಾವ ಸರಿಯಾದ ನೀತಿಯೂ ಇಲ್ಲದೆ, ಒಂದು ನಿರ್ಣಯಕ್ಕೆ ಬಾರದ ವಿರೋಧಾಭಾಸಗಳ ಕಂತೆಯಾಗುವುದು. ಮನುಷ್ಯನ ಸ್ವಭಾವದ ಸಹಜತೆಯ ಮೇಲೆ ಧರ್ಮದ ಪ್ರಮಾಣ ನಿಂತಿರುವುದು. ಅದು ಯಾವ ಶಾಸ್ತ್ರದ ಆಧಾರದ ಮೇಲೂ ನಿಂತಿಲ್ಲ. ಈ ಗ್ರಂಥಗಳು ಮಾನವನ ಸ್ವಭಾವದಿಂದ ನಿರ್ಮಿತವಾದವು, ಅವನಿಂದ ಹೊರಬಂದವು, ಅವನು ಇವನ್ನೆಲ್ಲಾ ಸೃಷ್ಟಿಸಿದನು. ಮನುಷ್ಯನನ್ನು ನಿರ್ಮಿಸಿದ ಶಾಸ್ತ್ರವನ್ನು ನಾವಿನ್ನೂ ಕಂಡಿಲ್ಲ. ಯುಕ್ತಿ ಕೂಡ ಮಾನವನ ಸ್ವಭಾವ ಎಂಬ ಅದೇ</p>
		<p>ಕಾರಣದಿಂದಲೇ ಬಂದಿರುವುದು. ಯುಕ್ತಿಗೆ ಮಾತ್ರ ನಾವು ಮೊರೆ ಇಡಬಹುದು. ಮಾನವನ ಸ್ವಭಾವದೊಂದಿಗೆ ಯುಕ್ತಿ ಮಾತ್ರ ನೇರವಾಗಿ ಸಂಬಂಧಪಟ್ಟಿರುವುದರಿಂದ, ಎಲ್ಲಿಯವರೆಗೆ ಅದು ನಮ್ಮನ್ನು ಒಯ್ಯುವುದೋ, ಅಲ್ಲಿಯವರೆಗೆ ನಾವು ಅದನ್ನು ವಿಧೇಯರಾಗಿ ಅನುಸರಿಸಬೇಕು. ನನ್ನ ಪ್ರಕಾರ ವಿಚಾರ ಎಂದರೆ ಏನು? - ಅದು ಯಾವುದೆಂದರೆ, ಆಧುನಿಕ ಕಾಲದಲ್ಲಿ ಪ್ರತಿಯೊಬ್ಬ ವಿದ್ಯಾವಂತರಾದ ಸ್ತ್ರೀ ಪುರುಷರೂ ಏನನ್ನು ಮಾಡಲು ಬಯಸುವರೋ ಅದೇ ಲೌಕಿಕ ವಿದ್ಯೆಯ ಆವಿಷ್ಕಾರಗಳನ್ನು ಧರ್ಮ ಪ್ರಪಂಚಕ್ಕೂ ಅನ್ವಯಿಸುವುದು. ಯುಕ್ತಿಯ ಪ್ರಥಮ ನಿಯಮವೆ ವಿಶಿಷ್ಟವಾದುದನ್ನು (particular) ಸಾಮಾನ್ಯ ದೃಷ್ಟಿಯಿಂದ (general) ವಿವರಿಸುವುದು, ಸರ್ವ ಸಾಮಾನ್ಯವಾದುದಕ್ಕೆ ಬರುವವರೆಗೆ ಸಾಮಾನ್ಯ ವಾಗಿರುವುದನ್ನು ಅದಕ್ಕೂ ಹೆಚ್ಚು ಸಾಮಾನ್ಯವಾಗಿರುವುದರಿಂದ ವಿವರಿಸುತ್ತ ಹೋಗುವುದು. ಉದಾಹರಣೆಗೆ ನಮಗೆ ನಿಯಮ ಎಂಬ ಭಾವನೆ ಇದೆ. ಯಾವುದಾದರೂ ಘಟನೆ ನಡೆದರೆ ಅದು ಒಂದು ನಿಯಮದಿಂದ ಆಯಿತು ಎಂದು ವಿವರಿಸಿದರೆ ನಮಗೊಂದು ತೃಪ್ತಿ. ನಮಗೆ ಅದೊಂದು ವಿವರಣೆ ಆಗುವುದು. 'ವಿವರಣೆ' ಎಂದರೆ, ಈಗ ನಮಗೆ ಅತೃಪ್ತಿಯನ್ನುಂಟುಮಾಡಿದ ಘಟನೆಯು, ನಿಯಮವೆಂದು ಕರೆಯುವ ಹಲವು ಘಟನಾವಳಿಗಳ ಒಳಗೆ ಒಂದು ಎಂದು ವಿವರಿಸುವುದು. ಒಂದು ಸೇಬು, ಮರದಿಂದ ಬಿದ್ದಾಗ ನ್ಯೂಟನ್ನನಿಗೆ ಅತೃಪ್ತಿಯಾಯಿತು. ಎಲ್ಲಾ ಸೇಬುಗಳೂ ಬೀಳುವುದನ್ನು ನೋಡಿದಾಗ ಅದು ಆಕರ್ಷಣೆಯಿಂದ ಎಂದು ತಿಳಿದಮೇಲೆ ಅವನು ತೃಪ್ತನಾದನು. ಇದು ಮಾನವ ಜ್ಞಾನದ ಒಂದು ನಿಯಮ. ನಾನು ದಾರಿಯಲ್ಲಿ ಒಬ್ಬ ವ್ಯಕ್ತಿಯನ್ನು ನೋಡುತ್ತೇನೆ. ನಾನು ಅವನನ್ನು ಮನುಷ್ಯ ಎಂಬ ಮತ್ತೂ ವಿಸ್ತಾರವಾದ ಭಾವನೆಗೆ ಹೋಲಿಸಿ ತೃಪ್ತನಾಗುತ್ತೇನೆ. ಅವನನ್ನು ಮತ್ತೂ ಸಾಧಾರಣವಾಗಿರುವ ಭಾವನೆಯೊಂದಿಗೆ ಹೋಲಿಸಿದಾಗ ಅವನು ಮನುಷ್ಯ ಎಂಬುದು ಗೊತ್ತಾಗುವುದು. ವಿಶಿಷ್ಟವಾದುದ್ದನ್ನು ಸಾಮಾನ್ಯವಾದುದಕ್ಕೆ ಹೋಲಿಸಬೇಕು, ಸಾಮಾನ್ಯವಾದುದನ್ನೂ ಅದಕ್ಕಿಂತ ಮತ್ತೂ ಸಾಮಾನ್ಯವಾದುದಕ್ಕೆ ಹೋಲಿಸಬೇಕು. ಪ್ರತಿಯೊಂದನ್ನು ಕೊನೆಗೆ ಸರ್ವಸಾಮಾನ್ಯವಾದುದಕ್ಕೆ ಹೋಲಿಸಬೇಕು. ನಮ್ಮಲ್ಲಿರುವ ಕೊನೆಯ ಭಾವನೆಯೇ (concept), ಸರ್ವವ್ಯಾಪ್ತಿಯಾದದ್ದೆ ಅಸ್ತಿತ್ವ (existence). ಅಸ್ತಿತ್ವವೇ ಸರ್ವ ಸಾಮಾನ್ಯವಾದುದರಲ್ಲಿ ಚರಮ ಭಾವನೆ. - ನಾವೆಲ್ಲರೂ ಮಾನವರು. ಅಂದರೆ ನಮ್ಮಲ್ಲಿ ಪ್ರತಿಯೊಬ್ಬರೂ ಮಾನವತೆ ಎಂಬ ಸಾಮಾನ್ಯ ಭಾವನೆಯ ಒಂದು ಅಂಶ. ಮನುಷ್ಟ ಬೆಕು ನಾಯಿ ಎಲಾ ಪ್ರಾಣಿಗಳು. ಮನುಷ್ಯ ಬೆಕ್ಕು ನಾಯಿ ಎಂಬ ವಿಶಿಷ್ಟ ಉದಾಹರಣೆಗಳು ಪ್ರಾಣಿ ಎಂಬ ಮತ್ತೂ ವಿಸ್ತಾರವಾಗಿರುವ ಭಾವನೆಯ ಅಂಶ. ಮನುಷ್ಯ ಬೆಕ್ಕು ನಾಯಿ ಗಿಡಮರ ಇವುಗಳೆಲ್ಲ ಮೊದನೆಯದಕ್ಕಿಂತಲೂ ದೊಡ್ಡದಾದ ಸರ್ವಸಾಮಾನ್ಯವಾದ ಜೀವ ಎಂಬ ಭಾವನೆಯ ಕೆಳಗೆ ಬರುವುವು. ಅನಂತರ ಎಲ್ಲಾ ಪ್ರಾಣಿಗಳು ಮತ್ತು ಎಲ್ಲಾ ವಸ್ತುಗಳೂ ಅಸ್ತಿತ್ವ ಎಂಬ ಏಕಮಾತ್ರ ಭಾವನೆಯ ಕೆಳಗೆ ಬರುವುವು. ನಾವೆಲ್ಲ ಅದರಲ್ಲಿ ಇರುವೆವು. ವಿವರಣೆ ಎಂದರೆ ವಿಶಿಷ್ಟವನ್ನು ಸಾಮಾನ್ಯಕ್ಕೆ ಹೋಲಿಸಿ, ಮತ್ತೂ ಹೆಚ್ಚು ಅಂತಹ ವಿಶಿಷ್ಟ</p>
		<p>ವಸ್ತುಗಳನ್ನು ಕಂಡುಹಿಡಿಯುವುದು ಎಂದು ಅರ್ಥ. ಮನಸ್ಸಿನಲ್ಲಿ ಹಲವು ಕವಾಟಗಳಿರುವಂತೆಯೂ ಅಲ್ಲೆಲ್ಲಾ ಈ ನಿಯಮಗಳು ಸಂಗ್ರಹವಾಗಿರುವಂತೆಯೂ ಕಾಣುವುದು. ಮನಸ್ಸು ಯಾವಾಗಲಾದರೂ ಒಂದು ಹೊಸ ವಿಷಯವನ್ನು ಕಂಡೊಡನೆಯೆ ಅಂತಹ ಮತ್ತಾವುದಾದರೂ ತನ್ನ ಸಂಗ್ರಹದಲ್ಲಿ ಇದೆಯೆ ಎಂದು ತಕ್ಷಣ ನೋಡುವುದು. ಅದು ಇದ್ದರೆ ಹೊಸದನ್ನು ಅಲ್ಲಿ ಸೇರಿಸಿ ತೃಪ್ತರಾಗುವೆವು. ಆಗ ಅದು ನಮಗೆ ಅರ್ಥವಾದಂತೆ, ಜ್ಞಾನ ಎಂದರೆ ಇಷ್ಟೆ, ಅದಕ್ಕಿಂತ ಹೆಚ್ಚೇನೂ ಅಲ್ಲ. ಇಂತಹುದು ಯಾವುದೂ ಇಲ್ಲದೇ ಇದ್ದರೆ ನಮಗೆ ಅತೃಪ್ತಿ. ಮನಸ್ಸಿನಲ್ಲಿ ಅದನ್ನು ಅಳವಡಿಸಿಕೊಳ್ಳುವ ಮತ್ತೊಂದು ವರ್ಗಿಕರಣ ಅಣಿಯಾಗುವವರೆಗೆ ಕಾಯಬೇಕು. ನಾನು ಆಗಲೇ ನಿಮಗೆ ತೋರಿಸಿದಂತೆ, ಜ್ಞಾನ ಎಂದರೆ ಸ್ವಲ್ಪ ಹೆಚ್ಚು ಕಡಿಮೆ ವರ್ಗಿಕರಣ ಎಂದಂತೆ ಆಯಿತು. ಮತ್ತೊಂದು ಇದೆ. ಜ್ಞಾನದ ಎರಡನೆಯ ನಿಯಮವೆ, ವಸ್ತುವಿನ ವಿವರಣೆ ಅದರೊಳಗಿನಿಂದಲೇ ಬರಬೇಕು, ಹೊರಗಡೆಯಿಂದ ಬರಕೂಡದು ಎಂಬುದು. ಮನುಷ್ಯ ಕಲ್ಲನ್ನು ಮೇಲಕ್ಕೆ ಎಸೆದಾಗ ಅದು ಕೆಳಗೆ ಬಿದ್ದರೆ ಅದನ್ನು ಯಾವುದೋ ರಾಕ್ಷಸನು ಕೆಳಗೆ ಎಸೆಯುತ್ತಿರುವನು ಎಂಬ ನಂಬಿಕೆ ಇತ್ತು. ಸ್ವಾಭಾವಿಕವಾದ ಹಲವು ಘಟನೆಗಳನ್ನು ಜನರು ಯಾವುದೋ ಅತಿಭೌತಿಕ ವ್ಯಕ್ತಿಗಳು ಮಾಡುತ್ತಿದ್ದರು ಎಂದು ಹೇಳುತ್ತಿದ್ದರು. ಕಲ್ಲನ್ನು ಯಾವುದೋ ಒಂದು ಭೂತ ಕೆಳಗೆ ಎಳೆಯಿತು ಎಂಬುದು ವಸ್ತುವಿನಿಂದಲೇ ಬಂದ ವಿವರಣೆಯಲ್ಲ. ಅದು ಹೊರಗಿನಿಂದ ಬಂದ ವಿವರಣೆ. ಆದರೆ ಆಕರ್ಷಣೆ ಎಂಬ ಎರಡನೆಯ ವಿವರಣೆ ಕಲ್ಲಿನ ಪ್ರಭಾವಕ್ಕೆ ಅನ್ವಯಿಸುವುದರಿಂದ ವಿವರಣೆ ಆಂತರ್ಯದಿಂದಲೇ ಬಂದಂತೆ ಆಯಿತು. ಆಧುನಿಕ ಭಾವನೆಯಲ್ಲೆಲ್ಲ ನೀವು ಈ ಸ್ವಭಾವವನ್ನು ನೋಡುವಿರಿ. ಒಂದು ಮಾತಿನಲ್ಲಿ ಹೇಳುವುದಾದರೆ, ವಿಜ್ಞಾನವೆಂದರೆ ವಸ್ತುವಿನ ವಿವರಣೆಯು ಅದರ ಸ್ವಭಾವದಲ್ಲೇ ಇರುವುದು, ಅದನ್ನು ವಿವರಿಸುವುದಕ್ಕೆ ಮತ್ತಾವ ಹೊರಗಿನ ವಸ್ತುವಾಗಲಿ ವ್ಯಕ್ತಿಯಾಗಲಿ ಅವಶ್ಯಕವಿಲ್ಲ - ಎಂಬುದು. ರಸಾಯನಶಾಸ್ತ್ರಜ್ಞನಿಗೆ ರಸಾಯನದ್ರವ್ಯಗಳನ್ನು ವಿವರಿಸಬೇಕಾದರೆ ಯಾವ ಭೂತ ಪ್ರೇತ ಪಿಶಾಚಿಗಳೂ ಬೇಕಿಲ್ಲ. ಹಾಗೆಯೇ ಇತರ ಶಾಸ್ತ್ರಗಳೂ ಕೂಡ. ವಿಜ್ಞಾನದ ಈ ದೃಷ್ಟಿಯನ್ನೇ ನಾನು ಧರ್ಮಕ್ಕೆ ಅನ್ವಯಿಸುತ್ತೇನೆ. ಧರ್ಮದಲ್ಲಿ ಈ ದೃಷ್ಟಿಯಿಲ್ಲ. ಅದಕ್ಕೇ ಅದು ಕುಸಿದು ಬೀಳುತ್ತಿರುವುದು. ಪ್ರತಿಯೊಂದು ವಿಜ್ಞಾನಕ್ಕೂ ವಿವರಣೆ ವಸ್ತುವಿನ ಸ್ವಭಾವದಲ್ಲೇ ದೊರಕಬೇಕು. ಧರ್ಮ ಇದನ್ನು ಒದಗಿಸಲಾರದು. ಈ ಪ್ರಪಂಚದಿಂದ ಸಂಪೂರ್ಣ ಬೇರೆಯಾದ ಭಗವಂತನಿರುವನು ಎಂಬ ಪುರಾತನ ಭಾವನೆ ಇದೆ. ಬಹಳ ಪುರಾತನ ಕಾಲದಿಂದಲೂ ಇದನ್ನು ನಂಬುತ್ತಿರುವರು. ಇದನ್ನು ಸಮರ್ಥಿಸುವ ವಾದಸರಣಿಯನ್ನು ಪುನಃ ಪುನಃ ತರುವರು. ವಿಶ್ವಕ್ಕಿಂತ ಬೇರೆಯಾದ ಒಬ್ಬ ದೇವರು ಅತ್ಯಾವಶ್ಯಕ; ಅವನು ವಿಶ್ವವನ್ನು ತನ್ನ ಕೇವಲ ಇಚ್ಚಾಮಾತ್ರದಿಂದ ಸೃಷ್ಟಿಸಿರುವನು, ಅವನೇ ವಿಶ್ವಕ್ಕೆ ಅಧಿಪತಿಯೆಂದು ಧರ್ಮಗಳು ಸಾರುವುವು. ಅವನನ್ನು ಕರುಣಾಮಯನೆಂದು ಕೊಂಡಾಡುತ್ತಾರೆ; ಆದರೂ ಪ್ರಪಂಚದಲ್ಲಿ ಬೇಕಾದಷ್ಟು ಪಕ್ಷಪಾತವನ್ನು ನೋಡುತ್ತೇವೆ. ತಾತ್ತಿಕನು ಇದನ್ನು ಗಮನಕ್ಕೆ ತೆಗೆದುಕೊಳ್ಳುವುದಿಲ್ಲ. ವಿವರಣೆಯ ಅಂತರಾಳದಲ್ಲಿ ಲೋಪದೋಷವಿದೆ, ಈ ವಿವರಣೆ ಹೊರಗಿನಿಂದ ಬಂದುದು, ವಸ್ತುವಿನ ಅಂತರಾಳದಿಂದ ಬಂದುದಲ್ಲ ಎಂದು ಅವನು ಹೇಳುತ್ತಾನೆ.</p>
		<p>ಈ ವಿಶ್ವಕ್ಕೆ ಕಾರಣ ಯಾವುದು? ಅದಕ್ಕಿಂತ ಹೊರಗಿರುವುದೇ? ಈ ಪ್ರಪಂಚವನ್ನು ಚಲಿಸುತ್ತಿರುವ ಯಾರೋ ಒಬ್ಬರೆ? ಬೀಳುವ ಕಲ್ಲಿನ ವಿವರಣೆ ಹೇಗೆ ಅಸಮರ್ಪಕವಾಗಿ ಕಂಡಿತೋ ಹಾಗೆಯೇ ಧರ್ಮದ ವಿವರಣೆ ಅಸಮರ್ಪಕವಾಗಿದೆ. ಧರ್ಮಗಳು ಅಳಿಯುತ್ತಿರುವುದಕ್ಕೆ ಕಾರಣ ಅವು ಸಮರ್ಪಕವಾದ ವಿವರಣೆಯನ್ನು ಕೊಡದಿರುವುದೇ ಆಗಿದೆ.</p>
		<p>ವಸ್ತುವಿನ ವಿವರಣೆ ಅದರ ಅಂತರಾಳದಿಂದಲೇ ಬರಬೇಕು ಎಂಬ ನಿಯಮ ದೊಂದಿಗೆ ಬರುವ, ಅದೇ ನಿಯಮದ ಮತ್ತೊಂದು ಅಭಿವ್ಯಕ್ತಿಯ ಆಧುನಿಕ ವಿಕಾಸವಾದ, ವಿಕಾಸದ ಅರ್ಥವೆಲ್ಲ ಇಷ್ಟು ಮಾತ್ರ ಆಗಿದೆ: ವಸ್ತುವಿನ ಸ್ವಭಾವದ ಪುನರಾವೃತ್ತಿಯಾಗುವುದು, ಪರಿಣಾಮವು ಕಾರಣದ ಮತ್ತೊಂದು ರೂಪ ಮಾತ್ರ, ಕಾರ್ಯದ ಸಾಧ್ಯತೆಗಳೆಲ್ಲ ಆಗಲೇ ಕಾರಣದಲ್ಲಿ ಸುಪ್ತವಾಗಿವೆ. ಬ್ರಹ್ಮಾಂಡವೆಲ್ಲ ಒಂದು ವಿಕಸನವೆ ವಿನಃ ನವ ಸೃಷ್ಟಿಯಲ್ಲ. ಅಂದರೆ, ಪ್ರತಿಯೊಂದು ಕಾರವೂ ಅದರ ಹಿಂದಿನ ಕಾರಣದ ಪುನರಾವೃತ್ತಿ; ಹೊಸ ವಾತಾವರಣದಿಂದ ಬೇರೆ ರೂಪವನ್ನು ಧರಿಸಿದೆ ಅಷ್ಟೆ. ವಿಶ್ವದಲ್ಲೆಲ್ಲಾ ಹೀಗೆಯೇ ಆಗುತ್ತಿರುವುದು. ಈ ಬದಲಾವಣೆಗೆ ಕಾರಣವನ್ನು ಹುಡುಕಲು ನಾವು ಹೊರಗೆ ಹೋಗಬೇಕಾಗಿಲ್ಲ. ಅವು ವಸ್ತುವಿನಲ್ಲೇ ಅಂತರ್ಗತವಾಗಿವೆ. ಹೊರಗೆ ನಾವು ಕಾರಣವನ್ನು ಹುಡುಕುವ ಅವಶ್ಯಕತೆಯೇ ಇರುವುದಿಲ್ಲ. ಇದೂ ಕೂಡ ಧರ್ಮವನ್ನು ಧ್ವಂಸಮಾಡುತ್ತಿದೆ. ಧರ್ಮವನ್ನು ಧ್ವಂಸಮಾಡುತ್ತಿದೆ ಎಂದರೆ, ವಿಶ್ವದ ಹೊರಗೆ ಒಬ್ಬ ಪ್ರತ್ಯೇಕವಾದ ದೇವರಿರುವನು, ಇವನೊಬ್ಬ ದೊಡ್ಡ ಮನುಷ್ಯ, ಮತ್ತೇನೂ ಅಲ್ಲ, ಎಂದು ಸಾರುವ ಧರ್ಮಗಳು ತಮ್ಮ ಕಾಲ ಮೇಲೆ ಇನ್ನು ಮುಂದೆ ನಿಲ್ಲಲಾರವು. ಅವನ್ನು ಕೆಳಗುರುಳಿಸಿದಂತೆ ಆಗಿದೆ.</p>
		<p>ಈ ಎರಡು ನಿಯಮಗಳನ್ನೂ ತೃಪ್ತಿಪಡಿಸುವಂತಹ ಧರ್ಮ ಸಾಧ್ಯವೆ? ಇದು ಸಾಧ್ಯ ಎಂದು ನನಗೆ ತೋರುತ್ತದೆ. ಮೊದಲು ಸಾಮಾನೀಕರಣದ ನಿಯಮವನ್ನು ತೃಪ್ತಿಪಡಿಸಬೇಕಾಗಿದೆ. ನಾವು ಸಾಮಾನೀಕರಣದ ಪರಾಕಾಷ್ಠೆಯನ್ನು ಮುಟ್ಟ ಬೇಕಾಗಿದೆ. ಅದು ಎಲ್ಲಾ ವರ್ಗಿಕರಣಕ್ಕಿಂತಲೂ ಸರ್ವ ಸಾಮಾನ್ಯವಾಗಿರುವುದು ಮಾತ್ರವಲ್ಲ, ಅದರಿಂದಲೇ ಪ್ರತಿಯೊಂದೂ ಬರಬೇಕು. ಅತಿ ಕ್ಷುದ್ರ ಕಾರಗಳು ಕೂಡಾ ಈ ವರ್ಗಕ್ಕೆ ಸೇರಿರಬೇಕು. ಕಾರಣ - ಬಹಳ ಮೇಲಿರುವ ಕಾರಣ, ಕೊನೆಯ ಕಾರಣ, ಮೂಲ ಕಾರಣ - ಅದರ ಅತಿ ಕ್ಷುದ್ರವಾದ, ಇವು ದೂರವಾದ ಕಾರ ಆಗಿರಬೇಕು. ಇವು ಒಂದೇ ವಿಕಸನ - ಸರಪಳಿಯ ಹಲವು ಕೊಂಡಿಗಳಂತೆ ಇವೆ. ವೇದಾಂತದ ಬ್ರಹ್ಮ ಈ ನಿಯಮವನ್ನು ತೃಪ್ತಿಪಡಿಸುವುದು. ಏಕೆಂದರೆ ನಾವು ಪಡೆಯಬಹುದಾದ ಕೊನೆಯ ಸಾಮಾನ್ಯ ವರ್ಗಿಕರಣವೇ ಬ್ರಹ್ಮ. ಅದಕ್ಕೆ ಯಾವ ಗುಣಗಳೂ ಇಲ್ಲ. ಅದು ಕೇವಲ ಸಚ್ಚಿದಾನಂದ ಸ್ವರೂಪ, ಮಾನವನ ಮನಸ್ಸು ಪಡೆಯುವ ಕೊನೆಯ ವರ್ಗಿಕರಣವೇ ಸತ್ (ಅಂದರೆ ಅಸ್ತಿತ್ವ) ಎಂಬುದನ್ನು ನೋಡಿದೆವು. ಚಿತ್ ಎಂದರೆ ನಮ್ಮಲ್ಲಿರುವ ಜ್ಞಾನವಲ್ಲ; ಆದರೆ ಅದರ ಸಾರ; ಅನಂತ ವಿಕಾಸ ಪಥ'ದಲ್ಲಿ ಮಾನವನಲ್ಲಿ ಮತ್ತು ಪ್ರಾಣಿಗಳಲ್ಲಿ ವ್ಯಕ್ತವಾಗುತ್ತಿರುವ ಜ್ಞಾನದ ಸಾರ, ಜ್ಞಾನದ</p>
		<p>ಸಾರವೆಂದರೆ ಅದಕ್ಕೂ ಅತೀತವಾದ ಸ್ಥಿತಿ, ನಾನು ಹಾಗೆ ಹೇಳಬಹುದಾದರೆ, ಅದು ಪ್ರಜ್ಞೆಗೂ ಅತೀತವಾದ ಸ್ಥಿತಿ. ಇದನ್ನೇ ನಾವು ಚಿತ್ ಎನ್ನುವುದು, ವಿಶ್ವದಲ್ಲಿ ನಾವು ಕಾಣುವ ಮೂಲಭೂತ ಏಕತೆಯೇ ಇದು. ಆಧುನಿಕ ವಿಜ್ಞಾನ ಪದೇ ಪದೇ ಏನನ್ನಾದರೂ ಸಮರ್ಥಿಸುತ್ತಿದ್ದರೆ ಅದೇ ದೈಹಿಕವಾಗಿ, ಮಾನಸಿಕವಾಗಿ, ಮತ್ತು ಆಧ್ಯಾತ್ಮಿಕವಾಗಿ ನಾವೆಲ್ಲ ಒಂದು ಎಂಬುದು. ದೈಹಿಕವಾಗಿ ಆದರೂ ನಾವು ಬೇರೆ ಬೇರೆ ಎಂದು ಭಾವಿಸುವುದು ತಪ್ಪು. ವಾದ ದೃಷ್ಟಿಯಿಂದ ನಾವು ಜಡವಾದಿಗಳು ಎಂದು ಭಾವಿಸೋಣ. ಆಗ ಈ ವಿಶ್ವವೆಲ್ಲ ಒಂದು ಭೌತಿಕ ಸಾಗರವಾಗುವುದು. ಅಲ್ಲಿ ನಾವು ನೀವು ಎಂಬುದು ಸಣ್ಣ ಸುಳಿಗಳಿದ್ದಂತೆ. ಪ್ರತಿಯೊಂದು ಸುಳಿಗೂ ಭೌತಿಕವಸ್ತುಗಳು ಬಂದು ಸುಳಿಯ ಆಕಾರವನ್ನು ತಾಳಿ ಪುನಃ ಭೌತಿಕ ವಸ್ತುಗಳಂತೆ ಹೊರಗೆ ಬರುತ್ತವೆ. ಈಗ ನನ್ನ ದೇಹದಲ್ಲಿರುವ ವಸ್ತು ಕೆಲವು ಕಾಲದ ಹಿಂದೆ ನಿಮ್ಮ ದೇಹದಲ್ಲಿದ್ದಿರಬಹುದು, ಇಲ್ಲವೆ ಸೂರನಲ್ಲಿದ್ದಿರಬಹುದು ಅಥವಾ ಯಾವುದೋ ಒಂದು ಸಸ್ಯದಲ್ಲಿ ಇದ್ದಿರಬಹುದು. ಅದು ಒಂದು ನಿರಂತರ ಬದಲಾವಣೆಯ ಸ್ಥಿತಿಯಲ್ಲಿರಬಹುದು. ನನ್ನ ದೇಹ, ನಿಮ್ಮ ದೇಹ ಎಂದರೆ ಅರ್ಥವೇನು ? ಇದು ದೇಹದ ಏಕತೆ. ಇದರಂತೆ ಆಲೋಚನೆ ಕೂಡ. ಒಂದು ದೊಡ್ಡ ಆಲೋಚನಾ ಸಾಗರವಿದೆ, ಅನಂತವಾದುದು ಅದು; ಅಲ್ಲಿ ನನ್ನ ನಿಮ್ಮ ಮನಸ್ಸೆಂಬುವು ಸಣ್ಣ ಸುಳಿಗಳಂತೆ, ಅದರ ಪರಿಣಾಮವನ್ನು ನೀವು ಈಗ ನೋಡುತ್ತಿಲ್ಲವೆ? ನನ್ನ ಆಲೋಚನೆ ಹೇಗೆ ನಿಮಗೆ ಬರುತ್ತಿದೆ, ನಿಮ್ಮ ಆಲೋಚನೆ ನನಗೆ ಹೇಗೆ ಬರುತ್ತಿದೆ ಎಂಬುದು ಕಾಣುವುದಿಲ್ಲವೆ? ನಮ್ಮೆಲ್ಲರ ಜೀವನಗಳೂ ಒಂದು; ಆಲೋಚನೆಯಲ್ಲಿಯೂ ನಾವೆಲ್ಲರೂ ಒಂದು. ಇದಕ್ಕೂ ಮುಂದಿನ ಒಂದು ವರ್ಗಿಕರಣಕ್ಕೆ ಹೋದರೆ ಭೌತಿಕ ವಸ್ತುಗಳಲ್ಲಿ ಮತ್ತು ಆಲೋಚನೆಗಳಲ್ಲಿ ಆತ್ಮ ಸುಪ್ತವಾಗಿರುವುದು ಕಾಣುವುದು. ಈ ಮೂಲದಿಂದ ಎಲ್ಲವೂ ಬಂದಿದೆ. ಅದು ಮುಖ್ಯವಾಗಿ ಒಂದೇ ಆಗಿರಬೇಕು. ನಾವು ತತ ತಃ ಒಂದೇ ಆಗಿದ್ದೇವೆ. ನಾವು ದೈಹಿಕವಾಗಿಯೂ ಒಂದೇ ಆಗಿದ್ದೇವೆ. ಮಾನಸಿಕವಾಗಿಯೂ ಒಂದೇ ಆಗಿದ್ದೇವೆ. ನಾವು ಆತ್ಮವನ್ನು ನಂಬುವುದಾದರೆ, ಆಧ್ಯಾತ್ಮಿಕವಾಗಿಯೂ ಒಂದೇ ಎಂದು ಬೇರೆಯಾಗಿ ಹೇಳಬೇಕಾಗಿಲ್ಲ. ಆಧುನಿಕ ವಿಜ್ಞಾನ ಪ್ರತಿದಿನ ಸಮರ್ಥಿಸುತ್ತಿರುವುದು ಈ ಒಂದನ್ನೇ. ಅಹಂಕಾರದಿಂದ ಮೆರೆಯುತ್ತಿರುವ ಮನುಷ್ಯನಿಗೆ, ಅಲ್ಲಿರುವ ಕೀಟಕ್ಕೂ ತನಗೂ ಏನೊ ತುಂಬಾ ವ್ಯತ್ಯಾಸವಿದೆ ಎಂದು ಅನ್ನಿಸುವುದು. ನೀವೆಲ್ಲ ಒಂದೇ ಎಂದು ವಿಜ್ಞಾನ ಸಾರುವುದು. ನಿಮ್ಮ ಹಿಂದಿನ ಜನ್ಮಗಳಲ್ಲಿ ನೀವು ಅದರಂತೆ ಇದ್ದಿರಿ. ನೀವು ಈಗ ಅಹಂಕಾರಪಡುವ ಮನುಷ್ಯತ್ವಕ್ಕೆ ಆ ಕೀಟ ಕ್ರಮೇಣ ಸಾಗಿಬಂದಿದೆ. ಅಸ್ತಿತ್ವದ ಈ ತತ್ತ್ವವೆ, ಪ್ರಪಂಚದಲ್ಲಿರುವ ಎಲ್ಲ ವಸ್ತುಗಳೊಂದಿಗೆ ನಮ್ಮ ಏಕತೆಯನ್ನು ಸಾರುವ ಈ ಘನ ಸಂದೇಶವೆ, ನಾವು ಕಲಿಯಬೇಕಾದ ದೊಡ್ಡ ನೀತಿ. ನಮ್ಮಲ್ಲಿ ಹಲವರಿಗೆ ನಮಗಿಂತ ಉತ್ತಮವಾದವರೊಡನೆ ಒಂದಾಗಲು ಆಸೆ; ತಮಗಿಂತ ಕೀಳಾದವರೊಡನೆ ಒಂದಾಗಲು ಯಾರಿಗೂ ಆಸೆಯಿಲ್ಲ. ಇದೇ ಮಾನವನ ಅಜ್ಞಾನ, ಸಮಾಜವು ಗೌರವದಿಂದ ಕಾಣುವ ಯಾರಾದರೂ ಪೂರ್ವಿಕರಿದ್ದರೆ, ಆ ಪೂರ್ವಿಕರು ಕ್ರೂರಿಗಳಾಗಿರಲಿ, ದರೋಡೆಗಾರರಾಗಿರಲಿ, ಅಥವಾ ದರೋಡೆಕಾರರ ನಾಯಕ ನಾದರೂ</p>
		<p>ಚಿಂತೆಯಿಲ್ಲ, ನಾವೆಲ್ಲ ನಮ್ಮ ಪೂರ್ವಿಕರು ಅವರೇ ಎಂದು ಸಮರ್ಥಿಸುವೆವು. ಆದರೆ ನಮ್ಮ ಪೂರ್ವಿಕರಲ್ಲಿ ದರಿದ್ರರೂ ಸತ್ಯವಂತರೂ ಗುಣಾಡ್ಯರೂ ಯಾರಾದರು ಇದ್ದರೆ, ಯಾರೂ ಅವರು ತಮ್ಮ ಮೂಲ ಪುರುಷ ಎಂದು ಅವರಿಗೆ ಗೌರವ ಕೊಡಲು ಇಚ್ಚಿಸುವುದಿಲ್ಲ. ಆದರೆ ಅಜ್ಞಾನದ ತೆರೆ ನಮ್ಮ ಕಣ್ಣಿಂದ ಜಾರುತ್ತಿದೆ. ಸತ್ಯ ಹೆಚ್ಚು ಹೆಚ್ಚು ಪ್ರಕಾಶಕ್ಕೆ ಬರುತ್ತಿದೆ. ಇದರಿಂದ ಧರ್ಮಕ್ಕೆ ಎಷ್ಟೋ ಅನುಕೂಲ. ನಾನು ನಿಮಗೆ ಹೇಳುತ್ತಿರುವ ಅದೈತ ಬೋಧನೆಯೆ ಅದು. ಆತ್ಮವೇ ಈ ವಿಶ್ವದ ಸಾರ, ಎಲ್ಲಾ ಜೀವಿಗಳ ಸಾರ, ಅಷ್ಟು ಮಾತ್ರವಲ್ಲ ನೀನೇ ಅದಾಗಿರುವೆ. ನೀನು ವಿಶ್ವದೊಂದಿಗೆ ಒಂದು. ಯಾರು ತನಗೂ ಮತ್ತೊಬ್ಬನಿಗೂ ಒಂದು ಕೂದಲಿನ ಎಳೆಯಷ್ಟಾದರೂ ವ್ಯತ್ಯಾಸವಿದೆ. ಎಂದು ಸಾರುವನೋ ಅವನು ತಕ್ಷಣವೇ ವಧೆಗೆ ಒಳಗಾಗುವನು. ಯಾರಿಗೆ ಈ ಏಕತೆ ಗೊತ್ತಿದೆಯೋ, ಯಾರು ತಾನು ವಿಶ್ವದೊಂದಿಗೆ ಒಂದು ಎಂದು ಅರಿತಿರುವನೋ ಅವನಿಗೆ ಮಾತ್ರ ಆನಂದ.</p>
		<p>ಹೀಗೆ ವೇದಾಂತಧರ್ಮವು ವೈಜ್ಞಾನಿಕ ಜಗತ್ತಿನ ಕೋರಿಕೆಯನ್ನು, ವರ್ಗಿಕರಣದ ಪರಾಕಾಷ್ಠೆ ಮತ್ತು ವಿಕಾಸವಾದ ಇವುಗಳ ಮೂಲಕ, ತೃಪ್ತಿ ಪಡಿಸಬಲ್ಲದು ಎಂಬುದನ್ನು ನೋಡುತ್ತೇವೆ. ವಸ್ತುವಿನ ವಿವರಣೆ ಅದರಿಂದಲೇ ಬರುವುದು ಎಂಬ ಮತ್ತೊಂದು ನಿಯಮ ವೇದಾಂತದಿಂದ ಮತ್ತೂ ಚೆನ್ನಾಗಿ ಸಮರ್ಥಿಸಲ್ಪಡುವುದು. ವೇದಾಂತದ ದೇವರಾದ ಬ್ರಹ್ಮನ ಹೊರಗೆ ಏನೂ ಇಲ್ಲ, ಇಲ್ಲವೇ ಇಲ್ಲ. ಇದೆಲ್ಲ ಅವನೆ, ಅವನು ವಿಶ್ವದಲ್ಲಿರುವನು, ಅವನೇ ವಿಶ್ವವಾಗಿರುವನು. ''ನೀನೇ ಪುರುಷ, ನೀನೇ ಸ್ತ್ರೀ, ಯೌವನದ ಅಹಂಕಾರದಲ್ಲಿ ಮೆರೆಯುತ್ತಿರುವ ಯುವಕ ನೀನೆ, ಊರುಗೋಲಿನ ಮೇಲೆ ತತ್ತರಿಸಿಕೊಂಡು ನಡೆಯುತ್ತಿರುವ ಮುದುಕ ನೀನೆ.” ಅವನು ಇಲ್ಲಿರುವನು, ನಾವು ನೋಡುವುದು ಅವನನ್ನು, ಅನುಭವಿಸುವುದು ಅವನನ್ನು, ನಾವಿರುವುದು ಅವನಲ್ಲಿ, ನಮ್ಮ ವ್ಯಕ್ತಿತ್ವ ಇರುವುದು ಅವನಲ್ಲಿ. ಹೊಸ ಟೆಸ್ಟಮೆಂಟಿನಲ್ಲಿ ನಿಮಗೆ ಈ ಭಾವನೆ ಬರುವುದು. ಅವನೇ ವಿಶ್ವದಲ್ಲೆಲ್ಲ ಓತಪ್ರೋತನಾಗಿರುವ ದೇವರು, ಅವನು ಜೀವನದ ಸಾರ, ಕೇಂದ್ರ, ಪ್ರಪಂಚದ ಮೂಲ. ಅವನು ಈ ವಿಶ್ವದಲ್ಲಿ ಇದ್ದಾನೆ. ಇದೆಲ್ಲವೂ ಅವನ ಆವಿರ್ಭಾವವಿದ್ದಂತೆ. ಆ ಸಚ್ಚಿದಾನಂದ ಸಾಗರದಲ್ಲಿ ನೀವು ನಾವೆಲ್ಲ ಒಂದು ಅಂಶ, ಒಂದು ಸುಳಿ, ಹರಿಯುವ ಒಂದು ಸಣ್ಣ ಕಾಲುವೆ, ಅದರ ಒಂದು ಅಭಿವ್ಯಕ್ತಿ. ಮನುಷ್ಯ ಮನುಷ್ಯರಿಗೆ, ಮನುಷ್ಯರಿಗೆ ಮತ್ತು ದೇವತೆಗಳಿಗೆ, ಮನುಷ್ಯರಿಗೆ ಮತ್ತು ಪ್ರಾಣಿಗಳಿಗೆ, ಪ್ರಾಣಿಗಳಿಗೆ ಮತ್ತು ಸಸ್ಯಗಳಿಗೆ, ಸಸ್ಯಗಳಿಗೂ ಮತ್ತು ಕಲ್ಲಿಗೂ ಇರುವ ವ್ಯತ್ಯಾಸ ವಸ್ತುವಿನ ಭಿನ್ನತೆಯಲ್ಲಿ ಅಲ್ಲ; ಏಕೆಂದರೆ ವಿಶ್ವದಲ್ಲಿ ಒಂದು ಕಣದವರೆಗೆ ಎಲ್ಲವೂ ಆ ಅನಂತ ಬ್ರಹ್ಮನ ಅಭಿವ್ಯಕ್ತಿ. ಅವುಗಳಲ್ಲಿ ಇರುವ ವ್ಯತ್ಯಾಸ ಅಭಿವ್ಯಕ್ತಿಯ ತರತಮದಲ್ಲಿ ಮಾತ್ರ. ನಾನು ಕೀಳು ಅಭಿವ್ಯಕ್ತಿ, ನೀವು ಮೇಲು ಅಭಿವ್ಯಕ್ತಿ ಇರಬಹುದು. ಆದರೆ ಎರಡರಲ್ಲಿ ಇರುವ ವಸ್ತು ಒಂದೇ. ನಾವಿಬ್ಬರೂ ಭಗವಂತನೆಂಬ ಸರೋವರಕ್ಕೆ ಇರುವ ಕಾಲುವೆಗಳಂತೆ. ಆದಕಾರಣ ನಿಮ್ಮ ಸ್ವಭಾವ ದೇವರಾಯಿತು. ಅದರಂತೆಯೇ ನನ್ನದೂ ಕೂಡ. ನೀವು ಆಜನ್ಮಸಿದ್ಧ ಹಕ್ಕಿನಿಂದಲೇ ಭಗವಂತನ ಸ್ವರೂಪವಾಗಿರುವಿರಿ. ಅದರಂತೆಯೇ ನಾನು ಕೂಡ. ನೀವೇನೊ ಪುಣ್ಯಪುರುಷನಾದ ದೇವರಾಗಿರಬಹುದು,</p>
		<p>ನಾನು ಅತಿ ಘೋರ ಪಾಪಿಯಾಗಿರಬಹುದು. ಆದರೂ ಕೂಡ ಸಚ್ಚಿದಾನಂದ ಸ್ವರೂಪ ನನ್ನ ಆಜನ್ಮಸಿದ್ಧ ಹಕ್ಕು. ಅದರಂತೆಯೇ ನಿಮ್ಮದು ಕೂಡ. ನೀವು ಇಂದು ಹೆಚ್ಚು ಅದನ್ನು ವ್ಯಕ್ತಗೊಳಿಸಿರಬಹುದು. ಸ್ವಲ್ಪ ತಾಳಿ, ನಾನು ಕೂಡ ಹೆಚ್ಚು ವ್ಯಕ್ತಗೊಳಿಸುವೆ. ಏಕೆಂದರೆ ಅದೆಲ್ಲವೂ ನನ್ನೊಳಗೇ ಇದೆ. ಯಾವ ಹೊರಗಿನ ವಿವರಣೆಯನ್ನೂ ಇಲ್ಲಿ ಹುಡುಕುತ್ತಿಲ್ಲ, ಕೇಳುತ್ತಿಲ್ಲ. ಈ ವಿಶ್ವದ ಸಮಷ್ಟಿಯು ದೇವರೇ ಆಗಿರುವನು. ಹಾಗಾದರೆ ದೇವರು ಜಡವಸ್ತುವೆ? ಅಲ್ಲ, ನಿಜವಾಗಿಯೂ ಅಲ್ಲ. ಪಂಚೇಂದ್ರಿಯಗಳ ಮೂಲಕ ನೋಡಿದಾಗ ಜಡವಸ್ತುವೇ ದೇವರು; ಬುದ್ದಿಯ ಮೂಲಕ ನೋಡಿದಾಗ ಅದೇ ಮನಸ್ಸು. ಅದನ್ನು ಆತ್ಮನ ಮೂಲಕ ನೋಡಿದಾಗ ಅದು ಆತ್ಮ, ಅವನು ಜಡವಸ್ತುವಲ್ಲ, ಆದರೆ ಜಡವಸ್ತುವಿನಲ್ಲಿ ಯಾವುದು ಸತ್ಯವಾಗಿರುವುದೋ ಅದೇ ಅವನು, ಈ ಕುರ್ಚಿಯಲ್ಲಿ ಯಾವುದು ಸತ್ಯವಾಗಿರುವುದೋ ಅದೇ ಅವನು. ಏಕೆಂದರೆ ಕುರ್ಚಿಯನ್ನು ತಯಾರುಮಾಡಲು ಎರಡು ವಸ್ತುಗಳು ಬೇಕು. ಯಾವುದೊ ಒಂದು ಹೊರಗೆ ಇತ್ತು; ಅದನ್ನು ನನ್ನ ಇಂದ್ರಿಯಗಳು ಒಳಗೆ ತಂದವು. ಅದಕ್ಕೆ ನನ್ನ ಮನಸ್ಸು ಮತ್ತೇನನ್ನೂ ಸೇರಿಸಿತು. ಈ ಮಿಶ್ರಣವೇ ಕುರ್ಚಿ, ಯಾವುದು ಸನಾತನವಾಗಿತ್ತೋ, ಇಂದ್ರಿಯಗಳ ಮತ್ತು ಬುದ್ಧಿಯ ಆಶ್ರಯವಿಲ್ಲದೆ ಇತೊ, ಅದೇ ಸ್ವಯಂ ಭಗವಂತ. ಅವನ ಮೇಲೆ ಇಂದ್ರಿಯಗಳು ಕುರ್ಚಿ, ಮೇಜು, ಕೋಣೆ, ಮನೆ, ಜಗತ್ತು, ಸೂರ, ಚಂದ್ರ, ನಕ್ಷತ್ರ ಇವುಗಳನ್ನೆಲ್ಲ ಚಿತ್ರಿಸುತ್ತಿವೆ. ಹಾಗಾದರೆ ನಾವೆಲ್ಲ ಒಂದೇ ಬಗೆಯ ಕುರ್ಚಿಯನ್ನು ಹೇಗೆ ನೋಡುತ್ತೇವೆ? ಒಂದೇ ಬಗೆಯ ಚಿತ್ರವನ್ನು ಆ ಸಚ್ಚಿದಾನಂದದ ಮೇಲೆ ಹೇಗೆ ಚಿತ್ರಿಸುತ್ತೇವೆ? ಎಲ್ಲರೂ ಒಂದೇ ರೀತಿ ಚಿತ್ರಿಸುತ್ತಾರೆಂದು ಅಲ್ಲ. ಯಾರು ಒಂದೇ ರೀತಿ ಚಿತ್ರಿಸುತ್ತಾರೋ ಅವರೆಲ್ಲ ಒಂದೇ ಕ್ಷೇತ್ರದಲ್ಲಿರುವುದರಿಂದ ಒಬ್ಬರು ಮತ್ತೊಬ್ಬರ ಚಿತ್ರವನ್ನು ನೋಡುತ್ತಾರೆ. ಮತ್ತು ಒಬ್ಬರು ಮತ್ತೊಬ್ಬರನ್ನು ನೋಡುತ್ತಾರೆ, ನಮ್ಮ ನಿಮ್ಮ ಮಧ್ಯದಲ್ಲಿ ಕೋಟ್ಯಂತರ ಜೀವಿಗಳು ಇರಬಹುದು. ಅವರು ನಮ್ಮಂತೆ ಚಿತ್ರಿಸಲ್ಪಡದೆ ಇರುವುದರಿಂದ ನಾವು ಅವರ ಚಿತ್ರವನ್ನು ನೋಡುತ್ತಿಲ್ಲ.</p>
		<p>ನಿಮಗೆಲ್ಲ ತಿಳಿದಿರುವಂತೆ ಆಧುನಿಕ ಭೌತಿಕ ಅನ್ವೇಷಣೆಗಳು, ಯಾವುದು ಸತ್ಯವೊ ಅದು ಸೂಕ್ಷ್ಮವಾದುದು, ಸ್ಕೂಲವಾಗಿರುವುದು ಕೇವಲ ತೋರಿಕೆ ಅಷ್ಟೆ, ಎಂಬುದನ್ನು ಹೆಚ್ಚು ಹೆಚ್ಚು ತೋರಲು ಪ್ರಯತ್ನಿಸುತ್ತಿವೆ. ಅದು ಹೇಗಾದರೂ ಇರಲಿ, ಆಧುನಿಕ ವಿಚಾರ ಸರಣಿಗೆ ಸರಿಯಾಗಿ ನಿಲ್ಲಬಲ್ಲ ಧರ್ಮವೆಂದರೆ ಅದು ಅದೈತ. ಏಕೆಂದರೆ ಅದು ಎರಡು ಷರತ್ತುಗಳನ್ನು ಪೂರೈಸುವುದು. ಅದು ವ್ಯಕ್ತಿತ್ವವನ್ನು ಮಾರಿ ನಿಂತಿರುವ ಸಾಮಾನ್ಯವರ್ಗಿಕರಣ, ಅದು ಎಲ್ಲರಿಗೂ ಸಾಮಾನ್ಯವಾದುದು. ಸಾಕಾರ ಈಶ್ವರನಲ್ಲಿ ಕೊನೆಗಾಣುವ ಸಾಮಾನೀಕರಣ ಎಂದಿಗೂ ಸರ್ವಸಾಮಾನ್ಯವಾಗಲಾರದು. ನಾನು ಪ್ರಥಮತಃ ಒಬ್ಬ ಸಾಕಾರ ದೇವರನ್ನು ಕಲ್ಪಿಸಿಕೊಳ್ಳಬೇಕಾದರೆ ಅವನನ್ನು ದಯಾಮಯ, ಸರ್ವಗುಣಸಂಪನ್ನ ಎಂದು ಕರೆಯಬೇಕಾಗುವುದು. ಆದರೆ ಈ ಪ್ರಪಂಚ ಒಂದು ಮಿಶ್ರಣ. ಇದರಲ್ಲಿ ಒಳ್ಳೆಯದು ಮತ್ತು ಕೆಟ್ಟದ್ದು ಎಂಬ ಎರಡೂ ಇವೆ. ನಮಗೆ ಬೇಕಾದುದನ್ನು ಮಾತ್ರ ಬೇರೆ ತೆಗೆದುಕೊಂಡು ಅದನ್ನು ಸಾಕಾರ ದೇವರು ಎನ್ನುವೆವು, ನೀವು ಹೇಗೆ</p>
		<p>ಸಾಕಾರ ದೇವರನ್ನು ಅವನು ಅದು, ಅವನು ಇದು, ಎಂದು ಹೇಳುತ್ತೀರೋ ಹಾಗೆಯೇ ಅವನು ಅದಲ್ಲ, ಇದಲ್ಲ, ಎಂದು ಹೇಳಬೇಕಾಗುವುದು. ಯಾವಾಗಲೂ ಈ ಸಾಕಾರ ದೇವರೊಡನೆ ಒಬ್ಬ ಸೈತಾನನೂ ಇರಬೇಕಾಗುವುದು. ಆದಕಾರಣವೆ ನಾವು ಸ್ಪಷ್ಟವಾಗಿ ಸಾಕಾರ ದೇವರು ಸರಿಯಾದ ಸಾಮಾನೀಕರಣ ಎಂದು ಹೇಳಲಾರೆವು. ನಾವು ಇದನ್ನು ಅತಿಕ್ರಮಿಸಿ ನಿರಾಕಾರಕ್ಕೆ ಹೋಗಬೇಕು. ವಿಶ್ವವು ಸುಖದುಃಖಗಳೊಡನೆ ಅದರಲ್ಲಿದೆ. ಏಕೆಂದರೆ ಇಲ್ಲಿರುವುದೆಲ್ಲ ಆ ನಿರಾಕಾರದಿಂದ ಬಂದಿದೆ. ಪಾಪ ಮುಂತಾದವನ್ನೆಲ್ಲ ಆರೋಪ ಮಾಡಿದರೆ ಆ ದೇವರು ಎಂತಹವನು? ಒಳ್ಳೆಯದು ಮತ್ತು ಕೆಟ್ಟದ್ದು ಬೇರೆ ಬೇರೆ ಮುಖಗಳಷ್ಟೆ, ಎರಡೂ ಒಂದೇ ವಸ್ತುವಿನ ಅಭಿವ್ಯಕ್ತಿಗಳು ಅಷ್ಟೆ. ಎರಡಿದ್ದವು ಎಂದು ಹೇಳುವುದು ಮೊದಲಿನಿಂದಲೇ ತಪ್ಪು ಮಾಡಿದಂತೆ. ನಮ್ಮ ಜಗತ್ತಿನಲ್ಲಿ ಎಷ್ಟೋ ಪಾಲು ದುಃಖಕ್ಕೆಲ್ಲ, ಒಳ್ಳೆಯದು ಕೆಟ್ಟದ್ದು ಎಂಬುವು ಎರಡು ಸಂಪೂರ್ಣ ಬೇರೆ ಬೇರೆ, ಅವು ಸ್ವತಂತ್ರವಾದುವು, ಪಾಪ ಪುಣ್ಯಗಳು ಬೇರೆ ಬೇರೆ, ಅವನ್ನು ಪ್ರತ್ಯೇಕಿಸಬಹುದು ಎಂದು ಭಾವಿಸಿದುದೇ ಕಾರಣ. ಸದಾಕಾಲದಲ್ಲಿಯೂ ಕೆಟ್ಟದ್ದಾಗಿರುವುದನ್ನು ಅಥವಾ ಸದಾಕಾಲದಲ್ಲಿಯೂ ಒಳ್ಳೆಯದಾಗಿರುವುದನ್ನು ತೋರಬಲ್ಲವನನ್ನು ನಾನು ನೋಡಲು ಆಶಿಸುವೆನು. ಒಬ್ಬನು ಧೈರ್ಯವಾಗಿ ನಮ್ಮ ಜೀವನದಲ್ಲಿ ಇದು ಬರಿಯ ಒಳ್ಳೆಯದೆಂದೂ, ಮತ್ತೊಂದು ಬರಿಯ ಕೆಟ್ಟದೆಂದೂ ಹೇಳುವುದಕ್ಕೆ ಸಾಧ್ಯವೆನ್ನುವಂತೆ ಮಾತಾನಾಡುವನು. ಯಾವುದು ಇಂದು ಒಳ್ಳೆಯದೊ ಅದು ನಾಳೆ ಕೆಟ್ಟದ್ದಾಗಬಹುದು. ಯಾವುದು ಇಂದು ಕೆಟ್ಟದ್ದೊ ಅದು ನಾಳೆ ಒಳ್ಳೆಯದಾಗಬಹುದು. ಯಾವುದು ನನಗೆ ಒಳ್ಳೆಯದು ಅದು ನಿಮಗೆ ಕೆಟ್ಟದ್ದಾಗಬಹುದು. ನಿರ್ಣಯವೇನಾಯಿತೆಂದರೆ ಇತರ ವಸ್ತುಗಳಂತೆಯೇ ಒಳ್ಳೆಯದು ಕೆಟ್ಟದ್ದು ಕೂಡ ವಿಕಾಸವಾಗುತ್ತಿರುವುವು. ವಿಕಾಸವಾಗುತ್ತಿರುವಾಗ ಒಂದು ಹಂತದಲ್ಲಿ ಅದನ್ನು ಕೆಟ್ಟದ್ದು ಎನ್ನುವೆವು, ಮತ್ತೊಂದು ಹಂತದಲ್ಲಿ ಒಳ್ಳೆಯದು ಎನ್ನುವೆವು. ನನ್ನ ಸ್ನೇಹಿತನನ್ನು ಕೊಲ್ಲುವ ಬಿರುಗಾಳಿಯನ್ನು ಕೆಟ್ಟದ್ದು ಎನ್ನುತ್ತೇನೆ. ಆದರೆ ಅದೇ ಬಿರುಗಾಳಿ ಗಾಳಿಯಲ್ಲಿರುವ ವಿಷಕ್ರಿಮಿಗಳನ್ನು ನಾಶಮಾಡಿ ಸಾವಿರಾರು ಜೀವಿಗಳ ಪ್ರಾಣವನ್ನು ರಕ್ಷಿಸಿರಬಹುದು. ಅವರು ಅದನ್ನು ಒಳ್ಳೆಯದು ಎನ್ನುತ್ತಾರೆ, ನಾನು ಅದನ್ನು ಕೆಟ್ಟದ್ದು ಎನ್ನುತ್ತೇನೆ. ಒಳ್ಳೆಯದು ಕೆಟ್ಟದ್ದು ಎರಡೂ ಕೂಡ ಸಾಪೇಕ್ಷ ಜಗತ್ತಿಗೆ ಸೇರಿದವುಗಳು. ನಾವು ಸೂಚಿಸುವ ನಿರ್ಗುಣ ದೇವರು ಸಾಪೇಕ್ಷ ದೇವರಲ್ಲ. ಆದಕಾರಣ ನಾವು ಅವನನ್ನು ಒಳ್ಳೆಯವನು ಅಥವಾ ಕೆಟ್ಟವನು ಎಂದು ಹೇಳಲಾರೆವು. ನಿರ್ಗುಣ ದೇವರು ಇವನ್ನು ಮಾರಿದ್ದಾನೆ. ಏಕೆಂದರೆ ಅವನು ಒಳ್ಳೆಯವನೂ ಅಲ್ಲ, ಕೆಟ್ಟವನೂ ಅಲ್ಲ, ಆದರೆ ಒಳ್ಳೆಯದಾದರೂ ಕೆಟ್ಟದಕ್ಕಿಂತ ಆ ದೇವರಿಗೆ ಹತ್ತಿರವಾದ ಅಭಿವ್ಯಕ್ತಿ.</p>
		<p>ಅಂತಹ ನಿರ್ಗುಣ ದೇವರನ್ನು ಒಪ್ಪಿಕೊಳ್ಳುವುದರ ಪರಿಣಾಮ ಏನಾಯಿತು? ಇದರಿಂದ ನಮಗೇನು ಲಾಭ? ಮಾನವಜೀವನದಲ್ಲಿ ಧರ್ಮಕ್ಕೆ ಏನಾದರೂ ಬೆಲೆ ಇದೆಯೆ? ಅದು ನಮ್ಮನ್ನು ಸಮಾಧಾನ ಮಾಡಬಲ್ಲುದೆ? ಅದು ನಮ್ಮನ್ನು ರಕ್ಷಿಸಬಲ್ಲುದೆ? ಯಾರಿಗಾದರೂ ಸಹಾಯಕ್ಕಾಗಿ ಪ್ರಾರ್ಥಿಸುವ ಮಾನವನ ಸ್ವಭಾವ ಏನಾಗುವುದು? ಅದೆಲ್ಲಾ ಇರುವುದು. ಸಗುಣ ದೇವರು ಇರುವನು. ಆದರೆ ಅವನು</p>
		<p>ಮತ್ತೂ ಭದ್ರವಾದ ತಳಹದಿಯ ಮೇಲೆ ನೆಲಸುವನು. ಅವನು ನಿರ್ಗುಣದ ಸಹಾಯದಿಂದ ಮತ್ತೂ ಬಲಶಾಲಿಯಾಗುವನು. ನಿರ್ಗುಣವಿಲ್ಲದೆ ಸಗುಣ ಇರಲಾರದು ಎಂಬುದನ್ನು ನಾವು ನೋಡಿದೆವು. ಈ ವಿಶ್ವದಿಂದ ಸಂಪೂರ್ಣ ಬೇರೆಯಾದ ದೇವರು, ಕೇವಲ ತನ್ನ ಇಚ್ಚೆಯಿಂದ, ಶೂನ್ಯದಿಂದ ಜಗತ್ತನ್ನು ಸೃಷ್ಟಿಸಿದ ಎಂದರೆ ಅದನ್ನು ಸಮರ್ಥಿಸಲು ಆಗುವುದಿಲ್ಲ. ಇಂತಹ ಸ್ಥಿತಿ ಇರಲಾರದು. ನಿರ್ಗುಣವನ್ನು ನಾವು ಚೆನ್ನಾಗಿ ತಿಳಿದುಕೊಂಡರೆ, ಸಗುಣದ ಭಾವನೆಯೂ ಇರುತ್ತದೆ. ವೈವಿಧ್ಯದಿಂದ ಕೂಡಿರುವ ವಿಶ್ವವೆಲ್ಲ ಆ ನಿರ್ಗುಣದ ಹಲವು ಅಭಿವ್ಯಕ್ತಿಗಳಷ್ಟೆ. ನಾವು ಅದನ್ನು ಪಂಚೇಂದ್ರಿಯಗಳ ಮೂಲಕ ನೋಡಿದಾಗ ಜಡವಸ್ತು ಎನ್ನುತ್ತೇವೆ. ಯಾರಿಗಾದರೂ ಪಂಚೇಂದ್ರಿಯಗಳಿಗಿಂತ ಬೇರೊಂದು ಇಂದ್ರಿಯವಿದ್ದರೆ ಅವನು ಆ ದೃಷ್ಟಿಯಿಂದ ಜಗತ್ತನ್ನು ನೋಡುವನು. ಯಾರಿಗಾದರೂ ವಿದ್ಯುತ್ ಶಕ್ತಿಯನ್ನು ಅರಿಯುವ ಇಂದ್ರಿಯವಿದ್ದರೆ ಅವನು ಜಗತ್ತನ್ನು ಆ ದೃಷ್ಟಿಯಿಂದ ನೋಡುವನು. ಆ ಒಂದರ ಹಲವು ಅಭಿವ್ಯಕ್ತಿಗಳು ಇವೆಲ್ಲ. ಈ ಪ್ರಪಂಚದ ಹಲವು ಭಾವನೆಗಳೆಲ್ಲ ಅದರ ಭಿನ್ನ ಭಿನ್ನ ಅಭಿವ್ಯಕ್ತಿಗಳು, ಮಾನವನ ಬುದ್ದಿ ಗ್ರಹಿಸಬಲ್ಲ ಶ್ರೇಷ್ಠ ನಿರ್ಗುಣಬ್ರಹ್ಮನ ಭಾವನೆಯೇ ಸಗುಣ. ಆದಕಾರಣ ಸಗುಣ ದೇವರು ಈ ಮೇಜಿನಷ್ಟೇ ಈ ಪ್ರಪಂಚದಷ್ಟೇ ಸತ್ಯ, ಅದಕ್ಕಿಂತ ಹೆಚ್ಚೇನೂ ಅಲ್ಲ. ಇದು ನಿರಪೇಕ್ಷ ಸತ್ಯವಲ್ಲ. ಅಂದರೆ ಸಗುಣ ದೇವರೇ ನಿರ್ಗುಣದಿಂದ ಬಂದುದಾದುದರಿಂದ ಅದು ಸತ್ಯವಾಗಬೇಕಾಯಿತು. ನಾನು ಒಬ್ಬ ಮಾನವ ಎನ್ನುವುದು ಒಂದು ದೃಷ್ಟಿಯಿಂದ ಸತ್ಯವೂ ಮತ್ತೊಂದು ದೃಷ್ಟಿಯಿಂದ ಅಸತ್ಯವೂ ಆಗಿರುವ ಹಾಗೆ. ನನ್ನನ್ನು ನೀವು ಹೇಗೆ ತಿಳಿದಿರುವಿರೊ ಹಾಗೆ ನಾನಿಲ್ಲ. ಈ ಒಂದು ಉದಾಹರಣೆಯಿಂದ ನೀವು ಬಗೆಹರಿಸಿಕೊಳ್ಳಬಹುದು. ನಾನು ಯಾವ ವ್ಯಕ್ತಿ ಎಂದು ನೀವು ಭಾವಿಸಿರುವಿರೊ ಆ ವ್ಯಕ್ತಿ ನಾನಲ್ಲ. ಇದನ್ನು ಯುಕ್ತಿ ಪೂರ್ವಕ ಬೇಕಾದರೆ ನೀವು ತರ್ಕಿಸಿ ಸಮಾಧಾನ ಪಡಬಹುದು. ಏಕೆಂದರೆ ಬೆಳಕು ಮತ್ತು ನನ್ನಲ್ಲಿ ಆಗುತ್ತಿರುವ ಹಲವು ಬಗೆಯ ಸ್ಪಂದನಗಳು ಅಥವಾ ಬಾಹ್ಯಪ್ರಕೃತಿಯ ವಾತಾವರಣ ಮತ್ತು ಬದಲಾವಣೆ ಇವುಗಳೆಲ್ಲ ನಾನು ಈಗ ಹೇಗೆ ಕಾಣುವೆನೂ ಹಾಗೆ ಇರುವಂತೆ ಮಾಡಿವೆ. ಇವುಗಳಲ್ಲಿ ಯಾವುದಾದರೊಂದು ಬದಲಾದರೂ ನಾನು ಬೇರೆ ವ್ಯಕ್ತಿಯಾಗುವೆನು. ನೀವು ಒಬ್ಬ ವ್ಯಕ್ತಿಯ ಫೋಟೋವನ್ನು ಬೇರೆ ಬೇರೆ ಬೆಳಕಿನಲ್ಲಿ ತೆಗೆದುಕೊಂಡು ಅದನ್ನು ಹೋಲಿಸಿ ನೋಡಬಹುದು. ನಿಮ್ಮ ಪಂಚೇಂದ್ರಿಯಗಳ ದೃಷ್ಟಿಯಿಂದ ನೋಡಿದಾಗ ನಾನು ಈ ರೀತಿ ಕಾಣುತ್ತಿರುವೆನು. ಆದರೂ ಇವುಗಳೆಲ್ಲ ಯಾವುದೊ ಒಂದು ಬದಲಾಗದ ವಸ್ತುವಿನ ಬೇರೆ ಬೇರೆ ಅಭಿವ್ಯಕ್ತಿಗಳಂತೆ ತೋರುತ್ತಿವೆ. ಅವುಗಳ ಹಿಂದೆ ಅವ್ಯಕ್ತವಾದ ನಾನೆಂಬುದಿದೆ. ಅದರ ಸಾವಿರಾರು ರೂಪಗಳು ಈ ತೋರಿಕೆಯ ನಾನೆಂಬುದು. ನಾನು ಹಿಂದೆ ಮಗುವಾಗಿದ್ದೆ, ಯುವಕನಾಗಿದ್ದೆ, ಈಗ ವೃದ್ಧನಾಗುತ್ತಿರುವೆನು. ನನ್ನ ಜೀವನದಲ್ಲಿ ಪ್ರತಿಯೊಂದು ದಿನವೂ ನನ್ನ ದೇಹ ಮತ್ತು ಆಲೋಚನೆಗಳು ಬದಲಾಗುತ್ತಿವೆ. ಇಷ್ಟೊಂದು ಬದಲಾವಣೆಯಾದರೂ ಇವುಗಳ ಒಟ್ಟು ಮೊತ್ತ ಯಾವಾಗಲೂ ಒಂದೇ ಸಮನಾಗಿರುವುದು. ಅದೇ ನನ್ನ ಅವ್ಯಕ್ತ ಸ್ವಭಾವ. ಅದರಲ್ಲಿ ಈ ವಿವಿಧ ಅಭಿವ್ಯಕ್ತಿಗಳೆಲ್ಲ ಅಂಶಗಳು ಮಾತ್ರ.</p>
		<p>ಇದರಂತೆಯೇ ಈ ವಿಶ್ವದ ಮೊತ್ತ ಸ್ಟಾಣು ಎಂಬುದು ನಮಗೆ ಗೊತ್ತಿದೆ. ಆದರೆ ವಿಶ್ವದಲ್ಲಿರುವುದೆಲ್ಲ ಚಲಿಸುತ್ತಿರುವುದು. ಪ್ರತಿಯೊಂದೂ ನಿರಂತರ ಚಲಿಸುತ್ತಿದೆ. ಪ್ರತಿಯೊಂದೂ ವಿಕಾರವಾಗುತ್ತಿದೆ, ಚಲಿಸುತ್ತಿದೆ. ಆದರೂ ವಿಶ್ವವು ಸಮಷ್ಟಿ ದೃಷ್ಟಿಯಿಂದ ಚಲಿಸಲಾರದು, ಎಂದು ನಮಗೆ ತೋರುವುದು. ಏಕೆಂದರೆ ಚಲನೆ ಸಾಪೇಕ್ಷವಾದುದು (relative); ನಾನು ಚಲಿಸುವುದು ಚಲಿಸದೆ ಇರುವ ಕುರ್ಚಿಯೊಡನೆ ಹೋಲಿಸಿದಾಗ. ಒಂದು ಚಲಿಸ ಬೇಕಾದರೆ ಎರಡು ವಸ್ತುಗಳಾದರೂ ಇರ ಬೇಕು. ಈ ವಿಶ್ವವನ್ನೇ ಒಂದು ಎಂದು ಭಾವಿಸಿದರೆ, ಅದು ತನಗೆ ಹೊರಗೆ ಇರುವ ಯಾವುದರ ಸಂಬಂಧದಿಂದ ಚಲಿಸಬಲ್ಲದು? ಆದಕಾರಣ ನಿರಪೇಕ್ಷವು ಅವಿಕಾರಿಯಾದುದು, ಅಚಲವಾದುದು. ಮತ್ತು ಚಲನವಲನಗಳು ಬದಲಾವಣೆಗಳೆಲ್ಲ ಸಾಪೇಕ್ಷತೆಯಿಂದ ಮತ್ತು ಮಿತಿಯಿಂದ ಕೂಡಿದ ಜಗತ್ತಿಗೆ ಅನ್ವಯಿಸುವುವು. ಆ ಸಮಷ್ಟಿ ನಿರ್ಗುಣ ವಾದುದು. ಅದರಲ್ಲಿ ಕ್ಷುದ್ರತಮ ಕೀಟದಿಂದ ಹಿಡಿದು, ನಾವು ಬಾಗಿ ಪ್ರಾರ್ಥಿಸುವ ಈ ವಿಶ್ವದ ಸೃಷ್ಟಿ ಕರ್ತನೂ ಒಡೆಯನೂ ಆದ ಸಗುಣ ಈಶ್ವರನವರೆಗೂ ಎಲ್ಲರೂ ಸೇರಿದ್ದಾರೆ. ಇಂತಹ ಈಶ್ವರನನ್ನು ಯುಕ್ತಿಪೂರ್ವಕ ಬೇಕಾದರೆ ನಾವು ಸಮರ್ಥಿಸ ಬಹುದು. ನಿರಾಕಾರದ ಶ್ರೇಷ್ಠ ಅಭಿವ್ಯಕ್ತಿಯೇ ಈಶ್ವರ ಎಂದು ನಾವು ವಿವರಿಸಬಹುದು. ನಾವು ನೀವುಗಳೆಲ್ಲ ಅತಿ ಅಲ್ಪ ಅಭಿವ್ಯಕ್ತಿಗಳು; ಸಗುಣ ಈಶ್ವರನೇ ನಾವು ಊಹಿಸಬಹುದಾದ ಶ್ರೇಷ್ಠ ಕಲ್ಪನೆ. ನಾನೋ ನೀವೋ ಆ ದೇವರಾಗಲಾರೆವು, ವೇದಾಂತ, ನಾನು ನೀವು ಎಲ್ಲರೂ ಬ್ರಹ್ಮ ಎಂದು ಹೇಳಿದರೆ ಅದು ಸಗುಣದೇವರಿಗೆ ಸಂಬಂಧಿಸಿದುದಲ್ಲ. ಉದಾಹರಣೆಗಾಗಿ ಒಂದು ಜೇಡಿ ಮಣ್ಣಿನ ರಾಶಿಯಿಂದ ದೊಡ್ಡದೊಂದು ಆನೆಯನ್ನು ಮಾಡಿರುವರು, ಅದೇ ಮಣ್ಣಿನ ರಾಶಿಯಿಂದ ಸಣ್ಣದೊಂದು ಇಲಿಯನ್ನು ಮಾಡಿರುವರು. ಮಣ್ಣಿನ ಇಲಿ ಎಂದಾದರೂ ಮಣ್ಣಿನ ಆನೆಯಾಗಬಲ್ಲದೆ? ಆದರೆ ಅವೆರಡನ್ನೂ ನೀರಿಗೆ ಹಾಕಿದರೆ ಅವೆರಡೂ ಜೇಡಿಮಣ್ಣಾಗುವುವು. ಮಣ್ಣಿನ ದೃಷ್ಟಿಯಿಂದ ಅವೆರಡೂ ಒಂದು, ಆದರೆ ಇಲಿಯ ಮತ್ತು ಆನೆಯ ದೃಷ್ಟಿಯಿಂದ ಎಂದೆಂದಿಗೂ ವ್ಯತ್ಯಾಸ ಇದ್ದೇ ತೀರುವುದು. ಅನಂತವಾದ ನಿರ್ಗುಣವೇ ಜೇಡಿಮಣ್ಣಿನಂತೆ. ನಾವು ಪರಮೇಶ್ವರ ಇಬ್ಬರೂ ಒಂದೇ. ಆದರೆ ಅಭಿವ್ಯಕ್ತಿಯ ದೃಷ್ಟಿಯಿಂದ ಮಾನವರಾದ ನಾವು ಅವನ ಭಕ್ತರು, ಅವನ ನಿತ್ಯ ನೃತ್ಯರು. ನೋಡಿ, ಸಾಕಾರ ಈಶ್ವರ ಹಾಗೆಯೇ ನಿಲ್ಲುವನು. ಸಾಪೇಕ್ಷ ಪ್ರಪಂಚದಲ್ಲಿ ಎಲ್ಲವೂ ಹಾಗೆಯೇ ಉಳಿಯುವುದು; ಧರ್ಮ ಮತ್ತೂ ಭದ್ರವಾದ ತಳಹದಿಯ ಮೇಲೆ ಪ್ರತಿಷ್ಠಿತವಾಗುವುದು. ಆದಕಾರಣ ನಾವು ಸಗುಣವನ್ನು ಅರಿಯಬೇಕಾದರೆ ಮೊದಲು ನಿರ್ಗುಣವನ್ನು ಅರಿಯಬೇಕು.</p>
		<p>ಒಂದನ್ನು (particular) ಅದರ ಸಾಮಾನ್ಯದ (general) ಮೂಲದಿಂದ ಮಾತ್ರ ನಾವು ಅರಿಯಬಹುದು ಎಂಬುದನ್ನು ತರ್ಕದ ನಿಯಮವು ತೋರಿಸುತ್ತದೆ ಎಂಬುದು ಸ್ಪಷ್ಟವಾಯಿತು. ದೇವರಿಂದ ಮಾನವನವರೆಗೆ ಇರುವ ವ್ಯಷ್ಟಿ ಭಾವನೆಗಳೆಲ್ಲ ಅತಿ ಶ್ರೇಷ್ಠ ಸಾಮಾನ್ಯ ವರ್ಗಿಕರಣವಾದ ನಿರ್ಗುಣ ಬ್ರಹ್ಮನ ಮೂಲಕ ಮಾತ್ರ ನಮಗೆ ಅರಿವಾಗುವುದು. ಪ್ರಾರ್ಥನೆಗಳು ಉಳಿಯುವುವು, ಆದರೆ ಅವಕ್ಕೆ ಮತ್ತೂ ಒಳ್ಳೆಯ</p>
		<p>ಅರ್ಥ ಬರುವುದು, ನಿಷ್ಟ್ರಯೋಜಕವಾದ ಆಸೆಗಳಿಗೆ ಸಂಬಂಧಿಸಿದ, ಕೆಲಸಕ್ಕೆ ಬಾರದ ಪ್ರಾರ್ಥನೆಗಳೆಲ್ಲ ಬಹುಶಃ ಹೋಗಬೇಕಾಗುವುದು. ಯುಕ್ತಿಗರ್ಭಿತವಾದ ಯಾವ ಧರ್ಮವೂ ಭಗವಂತನಿಗೆ ನಮ್ಮ ಆಸೆಯ ಕೋರಿಕೆಗಳನ್ನು ಅರ್ಪಿಸಲು ಅವಕಾಶ ವೀಯುವುದಿಲ್ಲ. ಉಪದೇವತೆಗಳಿಗೆ ಬೇಕಾದರೆ ನಾವು ಇದಕ್ಕಾಗಿ ಪ್ರಾರ್ಥಿಸಬಹುದು. ಇದು ಸ್ವಭಾವಸಹಜವಾಗಿಯೇ ಇದೆ. ರೋಮನ್ ಕ್ಯಾಥೋಲಿಕರು ಸಾಧುಸಂತರನ್ನು ಇದಕ್ಕಾಗಿ ಪ್ರಾರ್ಥಿಸುವರು. ಇದು ಒಳ್ಳೆಯದು. ಆದರೆ ದೇವರಲ್ಲಿ ಇದನ್ನು ಪ್ರಾರ್ಥಿಸುವುದು ಮೌಡ್ಯ, ದೇವರನ್ನು ಸ್ವಲ್ಪ ಗಾಳಿ ಕೊಡು, ಮಳೆ ಕೊಡು, ತೋಟದಲ್ಲಿ ಹಣ್ಣು ಬೆಳೆಯುವಂತೆ ಮಾಡು ಎಂದು ಮುಂತಾಗಿ ಪ್ರಾರ್ಥಿಸುವುದು ಅಸ್ವಾಭಾವಿಕ. ನಮ್ಮಂತೆಯೇ ಅಲ್ಲಾತ್ಮರಾಗಿದ್ದ ಸಾಧುಸಂತರು ಬೇಕಾದರೆ ಇದಕ್ಕೆ ಸಹಾಯಮಾಡಬಹುದು. ಆದರೆ ವಿಶ್ವೇಶ್ವರನಲ್ಲಿ ನಮ್ಮ ಅಲ್ಪ ಬಯಕೆಗಳನ್ನು ಕೋರುವುದಕ್ಕೆ, 'ನನ್ನ ತಲೆನೋವು ಗುಣವಾಗಲಿ'' ಎಂದು ಮುಂತಾದ ಕೋರಿಕೆಗಳನ್ನು ಸಲ್ಲಿಸುವುದಕ್ಕೆ, ಅರ್ಥವಿಲ್ಲ. ಪ್ರಪಂಚದಲ್ಲಿ ಕೋಟ್ಯಂತರ ಜೀವಿಗಳು ಕಾಲವಾಗಿರುವರು, ಅವರೆಲ್ಲ ಇಲ್ಲಿರುವರು. ಅವರೇ ದೇವದೂತರು, ಉಪದೇವತೆಗಳು ಆಗಿರುವರು, ಅವರು ಬೇಕಾದರೆ ನಿಮ್ಮ ಸಹಾಯಕ್ಕೆ ಬರಲಿ. ಭಗವಂತನನ್ನು ಇದಕ್ಕಾಗಿ ಬೇಡಕೂಡದು. ಅವನ ಸಮಿಾಪಕ್ಕೆ ನಾವು ಮತ್ತೂ ಶ್ರೇಷ್ಠವಾದ ವಸ್ತುಗಳನ್ನು ಪಡೆಯಲು ಹೋಗಬೇಕು. ಗಂಗಾನದಿಯ ತೀರದಲ್ಲಿ ಕುಳಿತು ನೀರಿಗಾಗಿ ಒಂದು ಸಣ್ಣ ಬಾವಿಯನ್ನು ತೋಡುವವನು ಮೂಢ, ವಜ್ರದ ಗಣಿಯ ಸಮೀಪದಲ್ಲಿ ಕುಳಿತು ಗಾಜಿನ ಚೂರಿಗಾಗಿ ಅಲೆಯುವವನು ಮೂಢ. ಈ ಎಲ್ಲಾ ದಯೆಗೆ ಮತ್ತು ಪ್ರೀತಿಗೆ ಪಿತನಾದ ಭಗವಂತನ ಸಮಿಾಪದಲ್ಲಿ ಕೆಲಸಕ್ಕೆ ಬಾರದ ಪ್ರಾಪಂಚಿಕ ವಸ್ತುಗಳನ್ನು ಬೇಡಿದರೆ ನಾವು ಮೂರ್ಖರಾಗುವೆವು. ಆದಕಾರಣ ನಾವು ಅವನ ಬಳಿಗೆ ಜ್ಞಾನ ಭಕಿ ಪ್ರೀತಿ ಇವುಗಳನ್ನು ಬೇಡುವುದಕ್ಕಾಗಿ ಹೊಗೋಣ. ಆದರೆ ಎಲ್ಲಿಯವರೆಗೆ ನಮ್ಮಲ್ಲಿ ದೌರ್ಬಲ್ಯ ಇದೆಯೊ, ಮತ್ತೊಬ್ಬರ ಆಶ್ರಯದಲ್ಲಿ ಬೆಳೆಯಬೇಕೆಂಬ ದಾಸ್ಯಸ್ವಭಾವವಿದೆಯೊ, ಅಲ್ಲಿಯವರೆಗೆ ಇಂತಹ ಅಲ್ಪ ಪ್ರಾರ್ಥನೆಗಳು, ಸಗುಣ ದೇವರ ಪೂಜೆ ಇವು ಇರುವುವು. ಆದರೆ ಯಾರು ಬಹಳ ಮುಂದುವರಿದು ಹೋಗಿರುವರೋ, ಅವರು ಇಂತಹ ಅಲ್ಪ ಸಹಾಯವನ್ನು ಲೆಕ್ಕಿಸುವುದಿಲ್ಲ. ತಮಗಾಗಿ ಆಶಿಸುವ, ತಮಗಾಗಿ ಬೇಡುವ ಸ್ಥಿತಿಯನ್ನು ಅವರು ಮರತೇ ಹೋಗುವರು; ಅವನ್ನು ಮಾರಿ ಹೋಗುವರು. ಅವರಲ್ಲಿ ಬಹಳ ಮುಖ್ಯವಾದ ಭಾವನೆಯೆ, 'ನಾನಲ್ಲ ನೀನು, ಸಹೋದರನೆ'' ಎಂಬುದು, ಅವರೇ ನಿರ್ಗುಣವನ್ನು ಉಪಾಸಿಸಲು ಯೋಗ್ಯರು, ನಿರ್ಗುಣ ಆರಾಧನೆ ಎಂದರೇನು? “ದೇವರೆ, ನಾನು ನಿರ್ಗತಿಕ, ನನ್ನ ಮೇಲೆ ದಯೆಯನ್ನು ಇಡು'' ಎಂಬ ದಾಸ್ಯಭಾವವಲ್ಲ. ಇಂಗ್ಲಿಷಿಗೆ ಅನುವಾದವಾದ ಪಾರ್ಸಿಭಾಷೆಯ ಕವನ ನಿಮಗೆ ಗೊತ್ತು: “ನಾನು ನನ್ನ ಪ್ರಿಯತಮೆ ಯನ್ನು ನೋಡಲು ಬಂದೆ. ಬಾಗಿಲು ಹಾಕಿತ್ತು. ನಾನು ಬಾಗಿಲನ್ನು ತಟ್ಟಿದೆ. ಒಳಗಿನಿಂದ 'ನೀನಾರು' ಎಂಬ ಧ್ವನಿ ಬಂದಿತು. ನಾನು ಇಂತಹವನು ಎಂದೆ. ಬಾಗಿಲು ತೆರೆಯಲಿಲ್ಲ. ನಾನು ಎರಡನೆಯ ವೇಳೆ ಬಂದು ತಟ್ಟಿದೆ.</p>
		<p>ನನ್ನನ್ನು ಅದೇ ಪ್ರಶ್ನೆಯನ್ನು ಕೇಳಿದರು, ನಾನು ಹಿಂದಿನಂತೆಯೇ ಉತ್ತರವಿತ್ತೆ. ಆಗಲೂ ಬಾಗಿಲು ತೆರೆಯಲಿಲ್ಲ. ನಾನು ಮೂರನೆಯ ವೇಳೆ ಬಂದಾಗಲೂ ಅದೇ ಪ್ರಶ್ನೆಯನ್ನು ಹಾಕಿದರು; 'ಪ್ರಿಯಳೇ, ನಾನು ನೀನೇ' ಎಂದೆ. ಆಗ ಬಾಗಿಲು ತೆರೆಯಿತು. ಸತ್ಯದ ಮೂಲಕ ನಿರ್ಗುಣ ಭಗವಂತನನ್ನು ಆರಾಧಿಸಬೇಕು. ಸತ್ಯವೆಂದರೇನು? ನಾನೆ ಅವನು ಎಂಬುದು. ನಾನು ನೀನಲ್ಲ ಎಂಬುದು ಸುಳ್ಳು. ನಾನು ನಿನ್ನಿಂದ ಬೇರೆ ಎಂದು ಹೇಳುವುದು ಸುಳ್ಳು, ಭಯಂಕರ ಸುಳ್ಳು. ನಾನು ಪ್ರಪಂಚದೊಡನೆ ಒಂದು, ಜನ್ಮತಃ ಒಂದು. ನಾನು ಪ್ರಪಂಚದೊಡನೆ ಒಂದು ಎನ್ನುವುದು ಸ್ವತಃಸಿದ್ಧವಾದುದು. ನನ್ನ ಸುತ್ತಲಿರುವ ಗಾಳಿಯೊಡನೆ ನಾನು ಒಂದು, ಶಾಖದೊಡನೆ ನಾನು ಒಂದು, ಬೆಂಕಿಯೊಡನೆ ನಾನು ಒಂದು, ಈ ಪ್ರಪಂಚವೆಂದು ತಪ್ಪಾಗಿ ತಿಳಿದಿರುವ ವಿಶ್ವಾತ್ಮನೊಂದಿಗೆ ನಾನು ಒಂದು. ಹೃದಯದಲಿ ನಿತ ಸಾಕ್ಷಿಯಾಗಿರುವವನು ಅವನೆ, ಮತ್ತೊಂದು ಅಲ್ಲ. ಅವನೇ ಪ್ರತಿಯೊಂದು ಹೃದಯದಲ್ಲಿಯೂ 'ನಾನು' ಎನ್ನುತ್ತಿರುವನು. ಅವನೇ, ಮರಣಾತೀತ, ನಿದ್ರಾತೀತ, ಚಿರಜಾಗೃತ, ಅಮೃತಸ್ವರೂಪ; ಅವನ ಮಹಿಮೆ ಎಂದಿಗೂ ಕುಗ್ಗುವುದಿಲ್ಲ ; ನಾನು ಅಂತಹವನೊಂದಿಗೆ ಒಂದು.</p>
		<p>ನಿರ್ಗುಣದ ಉಪಾಸನೆ ಎಂದರೆ ಇದೇ. ಇದರ ಪರಿಣಾಮವೇನು? ಇದರಿಂದ ಇಡೀ ಮಾನವನ ಬಾಳೇ ಪರಿವರ್ತನೆ ಹೊಂದುವುದು. ಈ ಜೀವನದಲ್ಲಿ ಅತ್ಯಾವಶ್ಯಕವಾಗಿ ಬೇಕಾಗಿರುವುದು ಶಕ್ತಿ. ಯಾವುದನ್ನು ಪಾಪ, ದುಃಖ ಎನ್ನುವೆವೊ ಅದಕ್ಕೆ ಒಂದು ಕಾರಣವಿದೆ. ಅದೇ ನಮ್ಮ ದೌರ್ಬಲ್ಯ, ದೌರ್ಬಲ್ಯದಿಂದ ಅಜ್ಞಾನ, ಅಜ್ಞಾನದಿಂದ ದುಃಖ, ನಿರ್ಗುಣದ ಉಪಾಸನೆಯಿಂದ ನಾವು ಶಕ್ತಿವಂತರಾಗುವೆವು. ಆಗ ದುಃಖವನ್ನು ನೋಡಿ ನಗುವೆವು. ಆಗ ದುಷ್ಟನ ಕಾವ್ಯವನ್ನು ನೋಡಿ ನಗುವೆವು, ಆ ಕ್ರೂರ ವ್ಯಾಘ್ರ ಕೂಡ ತನ್ನ ಸ್ವಭಾವದ ಹಿಂದೆ ನನ್ನಾತ್ಮನನ್ನು ವ್ಯಕ್ತಪಡಿಸುವುದು. ಇದೇ ಅದರ ಪರಿಣಾಮ, ಯಾವ ಆತ್ಮ ಭಗವಂತನೊಂದಿಗೆ ಒಂದಾಗಿರುವುದೊ ಅದು ಮಹಾ ಬಲಶಾಲಿ, ಮತ್ತಾರೂ ಬಲಶಾಲಿಗಳಲ್ಲ. ನಿಮ್ಮ ಬೈಬಲ್ಲಿನಲ್ಲಿಯೇ ಬರುವ, ನಜರತ್ತಿನ ಜೀಸಸ್ಸಿನಲ್ಲಿದ್ದ ಶಕ್ತಿಗೆ ಯಾವುದು ಕಾರಣವೆಂದು ಊಹಿಸುತ್ತೀರಿ? ಅವನು ಕೃತಘ್ನರನ್ನು ನೋಡಿ ನಕ್ಕ, ಅವನನ್ನು ಕೊಲೆ ಮಾಡಲು ಸನ್ನದ್ದರಾಗಿ ಬಂದವರನ್ನು ಆಶೀರ್ವದಿಸಿದ. ಆ ಅಗಾಧವಾದ ಅನಂತ ಶಕ್ತಿ ಎಂತಹುದು ಎಂದು ಭಾವಿಸಿದಿರಿ? ನಾನು ಮತ್ತು ನನ್ನ ತಂದೆ ಒಂದೆ' ಎಂಬುದೇ ಆ ಶಕ್ತಿ. 'ತಂದೆ, ಹೇಗೆ ನಾನು ನಿನ್ನಲ್ಲಿ ಒಂದೂ, ಹಾಗೆಯೆ ಇವರನ್ನು ನಿನ್ನಲ್ಲಿ ಒಂದಾಗಿ ಮಾಡು'' ಎಂಬುದೇ ಆ ಪ್ರಾರ್ಥನೆ. ಇದೇ ನಿರ್ಗುಣದ ಉಪಾಸನೆ. ಪ್ರಪಂಚದಲ್ಲಿ ಒಂದಾಗಿ, ದೇವರಲ್ಲಿ ಒಂದಾಗಿ, ಈ ನಿರ್ಗುಣ ಬ್ರಹ್ಮನನ್ನು ಯಾರೂ ತೋರ ಬೇಕಾಗಿಲ್ಲ, ಇದಕ್ಕೆ ಯಾವ ಪ್ರಮಾಣಗಳೂ ಬೇಕಿಲ್ಲ. ಅವನು ನಮ್ಮ ಇಂದ್ರಿಯಗಳಿಗಿಂತ ಸಮಾಪನು, ಅವನು ನಮ್ಮ ಭಾವನೆಗಳಿಗಿಂತಲೂ ಸಮಿಾಪನು, ಅವನಿಂದ ಅವನ ಮೂಲಕ ಮಾತ್ರ ನಾವು ನೋಡುವುದು, ಆಲೋಚಿಸುವುದು. ಮತ್ಯಾವುದನ್ನು ನೋಡಬೇಕಾದರೂ ನಾನು ಮೊದಲು ಅವನನ್ನು ನೋಡಬೇಕು. ನಾನು ಈ ಗೋಡೆಯನ್ನು ನೋಡಬೇಕಾದರೆ ಮೊದಲು ಅವನನ್ನು</p>
		<p>ನೋಡಬೇಕು, ಅನಂತರ ಗೋಡೆಯನ್ನು ನೋಡಬೇಕು. ಏಕೆಂದರೆ ಅವನೇ ನಿತ್ಯ ಸಾಕ್ಷಿ. ಯಾರು ಯಾರನ್ನು ನೋಡುತ್ತಿರುವರು ? ಅವನು ಇಲ್ಲಿ ನಮ್ಮ ಹೃದಯದ ಅಂತರಾಳದಲ್ಲಿ ಇರುವನು. ದೇಹ-ಮನಸ್ಸುಗಳು ಬದಲಾಗುವುವು; ಸುಖ ದುಃಖ, ಒಳ್ಳೆಯದು ಕೆಟ್ಟದ್ದು ಬಂದು ಹೋಗುವುವು; ದಿನ-ವರುಷಗಳು ಸಾಗಿ ಹೋಗುವುವು; ಜೀವನ ಬಂದುಹೋಗುವುದು. ಆದರೆ ಅವನು ನಾಶವಾಗುವುದಿಲ್ಲ. 'ನಾನು, ನಾನು? ಎಂಬ ಧ್ವನಿಯೊಂದೇ ಸನಾತನ, ಎಂದೆಂದಿಗೂ ಬದಲಾಗದೆ ಇರುವುದು. ಅವನಲ್ಲಿ ಮತ್ತು ಅವನ ಮೂಲಕ ಮಾತ್ರ ನಾವು ಎಲ್ಲವನ್ನೂ ಅರಿಯುವೆವು. ಅವನಲ್ಲಿ ಅವನ ಮೂಲಕ ಮಾತ್ರ ನಾವು ಗ್ರಹಿಸುವೆವು, ಆಲೋಚಿಸುವೆವು, ಬದುಕಿರುವೆವು, ನಾವೇನಾಗಿರುವೆವೋ ಅದಾಗಿರುವೆವು. ಆ ವಿಭುವಾದ 'ನಾನು' ಎಂಬುದನ್ನು ಅಲ್ಪವಾದ 'ನಾನು'' ಎಂದು ತಪ್ಪಾಗಿ ತಿಳಿದಿರುವೆವು. ಅದು ಕೇವಲ ನನ್ನ “ನಾನು” ಮಾತ್ರವಲ್ಲ, ಅದು ನಿನ್ನ ಮತ್ತು ಎಲ್ಲರ “ನಾನು.” ಅದು, ದೇವತೆಗಳ, ಪ್ರಾಣಿಗಳ, ಅತಿ ಕ್ಷುದ್ರ ಕ್ರಿಮಿಕೀಟಗಳ 'ನಾನು' ಆಗಿರುವುದು. ಆ 'ನಾನೆ' ಕೋಲೆಪಾತಕಿಯಲ್ಲಿರುವುದು ಮತ್ತು ಸಾಧುವಿನಲ್ಲಿರುವುದು; ಶ್ರೀಮಂತನಲ್ಲಿರುವುದು ಮತ್ತು ಬಡವನಲ್ಲಿರುವುದು, ಅದೇ ಸ್ತ್ರೀಪುರುಷರಲ್ಲಿರುವುದು, ಅದೇ ಮನುಷ್ಯರಲ್ಲಿ ಮತ್ತು ಪ್ರಾಣಿಗಳಲ್ಲಿ ಇರುವುದು. ಕುದ್ರತಮ ಕೀಟದಿಂದ ಹಿಡಿದು ಪರಿಪೂರ್ಣನಾದ ದೇವನವರೆಗೆ ಅದೇ ಪ್ರತಿಯೊಂದು ಆತ್ಮನಲ್ಲಿಯೂ ವಾಸಿಸಿರುವುದು, 'ಸೋsಹಂ, ಸೋsಹಂ' ಎಂದು ನಿರಂತರ ಸಾರುತ್ತಿರುವುದು. ಚಿರಕಾಲವೂ ಅಲ್ಲಿರುವ ಆ ಧ್ವನಿಯನ್ನು ನಾವು ಅರ್ಥ ಮಾಡಿಕೊಂಡರೆ, ನಾವು ಈ ಪಾಠವನ್ನು ಕಲಿತರೆ, ಈ ಇಡೀ ವಿಶ್ವವು ತನ್ನ ರಹಸ್ಯವನ್ನು ನಮಗೆ ಕೊಟ್ಟಂತೆ ಆಯಿತು, ಪ್ರಕೃತಿ ತನ್ನ ಗುಪ್ತ ವಿಷಯಗಳನ್ನು ನಮಗೆ ಕೊಟ್ಟಂತೆ ಆಯಿತು. ನಾವು ಇನ್ನು ಮೇಲೆ ತಿಳಿದುಕೊಳ್ಳ ಬೇಕಾಗಿರುವುದು ಮತ್ತೇನೂ ಉಳಿದಿರುವುದಿಲ್ಲ. ಎಲ್ಲಾ ಧರ್ಮಗಳೂ ಅರಸುತ್ತಿರುವ ಸತ್ಯವನ್ನು ನಾವು ಕಾಣುವುದು ಹೀಗೆ, ಈ ಭೌತಿಕ ವಿಜ್ಞಾನಶಾಸ್ತ್ರಗಳೆಲ್ಲ ಬ್ರಹ್ಮಜ್ಞಾನ ದೊಂದಿಗೆ ಹೋಲಿಸಿದರೆ ಗೌಣ. ಈ ಪ್ರಪಂಚದಲ್ಲಿರುವ ವಿಶ್ವಾತ್ಮನೊಂದಿಗೆ ಯಾವುದು ನಮ್ಮನ್ನು ಒಂದುಗೂಡಿಸುವುದೊ ಅದೇ ನಿಜವಾದ ಜ್ಞಾನ.</p>
	</section>
	<section class="level1 unnumbered" epub:type="chapter" role="doc-chapter" id="id-041">
		<h1 class="level1-title" epub:type="title">ಧರ್ಮ ಎಂದರೇನು?<sup><a epub:type="noteref" href="999-aside.xhtml#id-001-78">*</a></sup></h1>
		<p>ದೊಡ್ಡದೊಂದು ರೈಲುಗಾಡಿ ಕಂಬಿಯ ಮೇಲೆ ಉರುಳಿಕೊಂಡು ಹೋಗುವುದು. ರೈಲು ಕಂಬಿಯ ಮೇಲೆ ಸಂಚರಿಸುತ್ತಿದ್ದ ಕೀಟವೊಂದು ಸ್ವಲ್ಪ ಅತ್ತ ಚಲಿಸಿ ತನ್ನ ಪ್ರಾಣವನ್ನು ಉಳಿಸಿಕೊಳ್ಳುವುದು. ಕ್ಷಣಾರ್ಧದಲ್ಲಿ ನುಚ್ಚುನೂರಾಗುತ್ತಿದ್ದ ಈ ಕೀಟ ಕೆಲಸಕ್ಕೆ ಬಾರದುದಾದರೂ ಒಂದು ಜೀವಿ. ಉರುಳುತ್ತಿದ್ದ ಅದು ದೊಡ್ಡದಾಗಿದ್ದರೂ ಅದ್ಭುತವಾಗಿದ್ದರೂ ಅದು ಕೇವಲ ಒಂದು ಎಂಜಿನ್, ಒಂದು ಯಂತ್ರ, ಒಂದಕ್ಕೆ ಜೀವವಿದೆ. ಮತ್ತೊಂದಕ್ಕೆ ಬೇಕಾದಷ್ಟು ಶಕ್ತಿ ಸಾಮರ್ಥ್ಯ, ವೇಗಗಳಿದ್ದರೂ ಅದೊಂದು ನಿರ್ಜಿವವಾದ ಯಂತ್ರ, ಮಾನವ ತನ್ನ ಅನುಕೂಲಕ್ಕಾಗಿ ಸೃಷ್ಟಿಸಿದ ಯಂತ್ರವ್ಯೂಹ. ಕಂಬಿಯ ಮೇಲೆ ಚಲಿಸಿದ ಆ ಕ್ಷುದ್ರ ಕೀಟವು, ಆ ಹೊಗೆಬಂಡಿ ಸ್ವಲ್ಪ ಸೋಂಕಿದ್ದರೂ ಸಾಕು, ನಾಶವಾಗಿ ಹೋಗುತ್ತಿತ್ತು. ಆದರೂ ಅದರೊಂದಿಗೆ ಹೋಲಿಸಿದರೆ ಕೀಟ ಒಂದು ಅದ್ಭುತ ಜೀವಿ. ಅದು ಅನಂತದ ಒಂದು ಅಂಶ. ಆದಕಾರಣವೆ ಅದು ಎದುರಿಗಿರುವ ಪ್ರಚಂಡ ಯಂತ್ರಶಕ್ತಿಗಿಂತ ಅದ್ಭುತವಾದುದು. ಇದಕ್ಕೆ ಕಾರಣವೇನು? ಚೇತನಕ್ಕೂ ಜಡಕ್ಕೂ ಇರುವ ವ್ಯತ್ಯಾಸ ನಮಗೆ ಹೇಗೆ ಗೊತ್ತು? ಯಂತ್ರಗಳು, ಅವನ್ನು ಯಾವ ಉದ್ದೇಶದಿಂದ ಮಾನವ ರಚಿಸಿದನೊ ಅದರಂತೆ ಕೆಲಸ ಮಾಡುವುವು. ಅವು ಸ್ವಂತ ಶಕ್ತಿಯಿಂದ ಪ್ರೇರಿತವಾಗಿ ಕೆಲಸಮಾಡುವುದಿಲ್ಲ. ಹಾಗಾದರೆ ಚೇತನಕ್ಕೂ ಜಡಕ್ಕೂ ನಾವು ಹೇಗೆ ವ್ಯತಾಸವನ್ನು ಕಲ್ಪಿಸುವುದು? ಚೇತನದಲ್ಲಿ ಸ್ವಾತಂತ್ರ್ಯವಿದೆ, ಬುದಿ ಇದೆ. ಜಡದಲ್ಲಿ ಎಲ್ಲಾ ಬದ್ದವಾಗಿದೆ; ಅಲ್ಲಿ ಸ್ವಾತಂತ್ರ್ಯಕ್ಕೆ ಎಡೆಯೇ ಇಲ್ಲ. ಏಕೆಂದರೆ ಅಲ್ಲಿ ಚೈತನ್ಯವೇ ಇಲ್ಲ. ಕೇವಲ ಯಂತ್ರಗಳಿಂದ ನಮ್ಮನ್ನು ಬೇರ್ಪಡಿಸುವ ಸ್ವಾತಂತ್ರ್ಯವನ್ನು ಪಡೆಯುವುದಕ್ಕಾಗಿಯೇ ನಾವೆಲ್ಲ ಹೋರಾಡುತ್ತಿರುವೆವು. ನಮ್ಮ ಹೋರಾಟದ ಗುರಿಯೆಲ್ಲ ಹೆಚ್ಚು ಸ್ವಾತಂತ್ರ್ಯವನ್ನು ಪಡೆಯುವುದಾಗಿದೆ. ಏಕೆಂದರೆ ಪೂರ್ಣವಾದ ಸ್ವಾತಂತ್ರ್ಯದಲ್ಲಿ ಮಾತ್ರ ನಮ್ಮ ಗುರಿಯ ಪರಿಪೂರ್ಣತೆ ಇರುವುದು. ನಮಗೆ ಗೊತ್ತಿರಲಿ ಬಿಡಲಿ, ಈ ಸ್ವಾತಂತ್ರ್ಯ ಸಾಧನೆಯೇ ಎಲ್ಲಾ ಪೂಜೆಯ ಮೂಲದಲ್ಲಿರುವುದು. - ಪ್ರಪಂಚದಲ್ಲೆಲ್ಲ ನಡೆಯುತ್ತಿರುವ ಹಲವು ವಿಧದ ಪೂಜೆಗಳನ್ನು ನಾವು ವಿಮರ್ಶಿಸಿ ನೋಡಿದರೆ, ಮಾನವರಲ್ಲಿ ಶುದ್ಧ ಅನಾಗರಿಕರಾದವರು ದೆವ್ವಗಳು, ಭೂತಗಳು, ಪ್ರೇತಗಳು, ತಮ್ಮ ಗತಿಸಿದ ಪಿತೃಗಳು ಇವರನ್ನು ಪೂಜಿಸುವುದನ್ನು ನಾವು ನೋಡುತ್ತೇವೆ. ಸರ್ಪಪೂಜೆ, ಆಯಾಯ ಕೋಮುಗಳ ದೇವರ ಪೂಜೆ, ಪಿತೃಪೂಜೆ ಇವೆಲ್ಲ ಏತಕ್ಕೆ? ಇವರೆಲ್ಲ ತಮಗೆ ಅರಿಯದ ರೀತಿಯಲ್ಲಿ ತಮಗಿಂತ ಉತ್ತಮರೆಂದೂ, ಶಕ್ತಿಶಾಲಿಗಳಾಗಿರುವರೆಂದೂ, ತಮ್ಮ ಸ್ವಾತಂತ್ರ್ಯಕ್ಕೆ ಮಿತಿಯನ್ನು ಉಂಟುಮಾಡುವರೆಂದೂ ಮಾನವರು ಭಾವಿಸುವರು. ತಮ್ಮನ್ನು ಹಿಂಸೆಗೆ ಗುರಿಮಾಡದಿರಲೆಂದು ಅವರನ್ನು ತೃಪ್ತಿ ಪಡಿಸಲೆತ್ನಿಸುವರು, ಅಂದರೆ ಅವರಿಂದ ಸ್ವಾತಂತ್ರ್ಯವನ್ನು ಪಡೆಯಲು ಇಚ್ಛಿಸುವರು. ಮಾನವ ಯಾವುದನ್ನು ತಾನು ಸ್ವತಃ ಸಂಪಾದಿಸಬೇಕೊ ಅದನ್ನು ತನಗಿಂತ ಹೆಚ್ಚು ಬಲಿಷ್ಠರಾದ ಇಂತಹವರ ಮೂಲಕ ವರವಾಗಿ ಪಡೆಯಲು ಯತ್ನಿಸುವನು.</p>
		<p>ಒಟ್ಟಿನಲ್ಲಿ ಯಾವುದೋ ಒಂದು ಅದ್ಭುತವನ್ನು ಈ ಪ್ರಪಂಚ ನಿರೀಕ್ಷಿಸುತ್ತಿರುವಂತೆ ಕಾಣುವುದು. ಈ ನಿರೀಕ್ಷಣೆ ನಮ್ಮನ್ನು ಎಂದಿಗೂ ಬಿಟ್ಟು ಹೋಗುವುದಿಲ್ಲ. ನಾವು ಇದಕ್ಕೆ ವಿರೋಧವಾಗಿ ಎಷ್ಟೇ ಪ್ರಯತ್ನಿಸಿದರೂ, ಅದ್ಭುತವಾದುದನ್ನು, ವಿಚಿತ್ರವಾದುದನ್ನು ಅರಸುತ್ತಿರುವೆವು. ಮನಸ್ಸು ಎಂದರೇನು, ಜೀವನ ಎಂದರೇನು, ಅದರ ರಹಸ್ಯವೇನು, ಎಂದು ಬಿಡುವಿಲ್ಲದೆ ವಿಚಾರಿಸುವುದಲ್ಲದೆ ಮತ್ತೆ ಇನ್ನೇನು? ಅವಿದ್ಯಾವಂತರು ಮಾತ್ರ ಇದನ್ನು ಅರಸುತ್ತಿರುವರು ಎನ್ನಬಹುದು ನಾವು, ಆದರೆ ಅವರು ತಾನೆ ಏತಕ್ಕೆ ಅರಸಬೇಕು ಎಂಬ ಪ್ರಶ್ನೆಯೇನೋ ಉಳಿಯುವುದು, ಯೆಹೂದ್ಯರು ಪವಾಡವನ್ನು ನಿರೀಕ್ಷಿಸುತ್ತಿದ್ದರು. ಸಾವಿರಾರು ವರ್ಷಗಳಿಂದ ಪ್ರಪಂಚವೆಲ್ಲ ಅದನ್ನು ನಿರೀಕ್ಷಿಸುತ್ತಿದೆ. ಪ್ರಪಂಚದಲ್ಲೆಲ್ಲ ದೊಡ್ಡ ಅತೃಪ್ತಿ ತಲೆದೋರಿದೆ. ನಾವು ಒಂದು ಆದರ್ಶವನ್ನು ನಿರ್ಧರಿಸುವೆವು. ನಾವಿನ್ನೂ ಅದರೆಡೆಗೆ ಅರ್ಧ ಕೂಡ ಹೋಗುವುದಕ್ಕೆ ಮಾರ್ಗವಿಲ್ಲ. ಆಗಲೇ ಬೇರೆ ಒಂದು ಆದರ್ಶವನ್ನು ಆರಿಸಿಕೊಳ್ಳುವೆವು. ನಾವು ಯಾವುದೋ ಒಂದು ಗುರಿಯನ್ನು ಸೇರಬೇಕೆಂದು ಹೋರಾಡುವೆವು. ಅನಂತರ ಅದು ನಮಗೆ ಬೇಕಾಗಿಲ್ಲ ಎಂದು ನಿರ್ಧರಿಸುವೆವು, ಪದೇಪದೇ ಈ ಅತೃಪ್ತಿ ನಮ್ಮಲ್ಲಿ ಬರುತ್ತಿದೆ. ಬರಿಯ ಅತೃಪ್ತಿಯೇ ಇದ್ದರೆ ಮನಸ್ಸಿನ ಸ್ಥಿತಿ ಏನಾಗುವುದು? ಈ ಪ್ರಪಂಚದಲ್ಲೆಲ್ಲ ಇರುವ ಅತೃಪ್ತಿಯ ಅರ್ಥವೇನು? ಇದರ ಅರ್ಥವೆ, ಸ್ವಾತಂತ್ರ್ಯವೇ ಮಾನವನ ನಿತ್ಯಗುರಿಯಾಗಿದೆ ಎಂಬುದು. ಅವನು ಸದಾ ಅದನ್ನು ಅರಸುತ್ತಿರುವನು. ಅವನ ಇಡೀ ಬಾಳೆಲ್ಲ ಅದನ್ನು ಸಾಧಿಸುವುದಕ್ಕೆ ನಡೆಸುತ್ತಿರುವ ಒಂದು ಅವಿರತ ಹೋರಾಟ. ಮಗು ಹುಟ್ಟಿದೊಡನೆ ನಿಯಮವನ್ನು ವಿರೋಧಿಸುವುದು. ಅದರ ಮೊದಲ ಮಾತೇ ಅಳು. ತಾನು ಬಿದ್ದಿರುವ ಬಂಧನವನ್ನು ವಿರೋಧಿಸುವುದು. ಈ ಸ್ವಾತಂತ್ರ್ಯದ ಇಚ್ಛೆಯೇ ನಿತ್ಯಮುಕ್ತನಾದ ಒಂದು ವ್ಯಕ್ತಿಯ ಭಾವನೆಯನ್ನು ಸೃಷ್ಟಿಸುವುದು. ಭಗವಂತನ ಭಾವನೆ ಮಾನವನ ಸ್ವಭಾವದೊಂದಿಗೆ ಬೆಳೆದು ಬಂದ ಒಂದು ಮೂಲ ಭಾವನೆ. ವೇದಾಂತದಲ್ಲಿ ಮನಸ್ಸಿಗೆ ಸಾಧ್ಯವಾಗುವ ಅತಿಶ್ರೇಷ್ಠ ಭಗವಂತನ ಭಾವನೆಯೇ ಸತ್-ಚಿತ್-ಆನಂದ, ಇದೇ ಜ್ಞಾನದ ಸಾರ. ಸ್ವಭಾವತಃ ಇದೇ ಆನಂದದ ಸಾರವೂ ಆಗಿದೆ. ಬಹಳ ಕಾಲದಿಂದ ನಾವು ಪ್ರಕೃತಿ ನಿಯಮವನ್ನು ಅನುಸರಿಸುತ್ತ ಈ ಅಂತರ್ವಾಣಿಯು ಕೇಳಿಸದಂತೆ ಮಾಡಲು, ಮಾನವ ಸ್ವಭಾವವನ್ನು ತೆಪ್ಪಗಿರಿಸಲು ಪ್ರಯತ್ನಿಸುತ್ತಿರುವೆವು. ಆದರೆ ಮಾನವನಲ್ಲಿ ಪ್ರಕೃತಿಯ ನಿಯಮವನ್ನು ವಿರೋಧಿಸುವ ಒಂದು ಹುಟ್ಟುಗುಣವಿದೆ. ನಮಗೆ ಇದರ ಅರ್ಥವೇನೂ ಗೊತ್ತಾಗದಿರ ಬಹುದು. ಆದರೆ ಅಲ್ಲಿ ಮಾನವ ತನಗೆ ಅರಿಯದೇ ಆಧ್ಯಾತ್ಮಿಕದೊಂದಿಗೆ ಹೋರಾಡುತ್ತಿರುವನು. ಮನಸ್ಸಿನ ಕೀಳುಸ್ವಭಾವ ತನ್ನ ಉತ್ತಮ ಸ್ವಭಾವದೊಂದಿಗೆ ಹೋರಾಡುತ್ತಿರುವುದು. ಈ ಹೋರಾಟವೇ ಮಾನವನ ಪ್ರತ್ಯೇಕ ಜೀವನವನ್ನು ರಕ್ಷಿಸಲು ಯತ್ನಿಸುವುದು. ಇದನ್ನೇ ನಾವು ವ್ಯಕ್ತಿತ್ವ ಎನ್ನುವುದು</p>
		<p>ನರಕಲೋಕದ ಭಾವನೆ ಕೂಡ, ನಾವು ಹುಟ್ಟು ದಂಗೆಕೋರರು ಎಂಬ ಅದ್ಭುತ ಸತ್ಯವನ್ನು ಸಾರುವುದು. ಜೀವನೋದಯದಲ್ಲಿಯೇ ನಾವು ಪ್ರಕೃತಿಯನ್ನು ವಿರೋಧಿಸಿ, 'ನಾನು ಯಾವ ನಿಯಮಕ್ಕೂ ದಾಸನಾಗುವುದಿಲ್ಲ' ಎಂದು ಅಳುತ್ತೇವೆ. ನಾವು ನಿಯಮವನ್ನು ಪಾಲಿಸುತ್ತಿರುವವರೆಗೆ ಒಂದು ಯಂತ್ರ ಮಾತ್ರದಂತೆ ಇರುವೆವು ಮತ್ತು</p>
		<p>ಪ್ರಪಂಚ ಎಂದಿನಂತೆ ಮುಂದೆ ಸಾಗುವುದು, ಅದನ್ನು ಧ್ವಂಸ ಮಾಡಲಾರೆವು. ನಿಯಮಗಳೇ ಮನುಷ್ಯನ ಸ್ವಭಾವವಾಗುವುವು. ಪ್ರಕೃತಿ ಬಂಧನದಿಂದ ಪಾರಾಗಿ ಮುಕ್ತರಾಗುವ ಹೋರಾಟದಲ್ಲಿ ಜೀವನದ ಮೇಲ್ಮಟ್ಟದ ಸ್ವಭಾವವನ್ನು ನೋಡುವವು. “ಮುಕ್ಕಿ, ಓ ಮುಕ್ತಿ; ಮುಕ್ತಿ, ಓ ಮುಕ್ತಿ' ಎಂಬುದೇ ಆತ್ಮನ ಪಲ್ಲವಿಯಾಗಿದೆ. ಆದರೆ ಪಾಪ, ಬಂಧನವೆ - ಪ್ರಕೃತಿಯ ಪಂಜರದಲ್ಲಿ ಬದ್ಧವಾಗಿರುವುದೇ ಅದರ ದುರದೃಷ್ಟ ! - ಪವಾಡವನ್ನು ಮಾಡುವುದಕ್ಕಾಗಿ ಸರ್ಪ ಭೂತ ಪ್ರೇತಗಳ ಆರಾಧನೆ, ಹಲವು ಜಾತಿಮತಗಳು ಇವೆಲ್ಲ ಏತಕ್ಕೆ ಇರಬೇಕು? ಇದರಲ್ಲೆಲ್ಲ ಒಂದು ಜೀವವಿದೆ, ಒಂದು ವ್ಯಕ್ತಿತ್ವ ಇದೆ ಎಂದು ಏತಕ್ಕೆ ಹೇಳಬೇಕು? ಈ ಎಲ್ಲ ಅನ್ವೇಷಣೆಯಲ್ಲಿ ಜೀವನವನ್ನು ತಿಳಿದುಕೊಳ್ಳುವ ಈ ಪ್ರಯತ್ನದಲ್ಲಿ ಒಂದು ಅರ್ಥವಿರಬೇಕು. ಇದೆಲ್ಲ ನಿಷ್ಟ್ರಯೋಜಕವಲ್ಲ, ಇವಕ್ಕೆಲ್ಲ ಅರ್ಥವಿಲ್ಲದೆ ಇಲ್ಲ. ಇವೆಲ್ಲ ಮುಕ್ತನಾಗುವುದಕ್ಕೆ ಮಾನವ ಅವಿರತವಾಗಿ ಮಾಡುತ್ತಿರುವ ಹೋರಾಟ. ನಾವು ಈಗ ಯಾವುದನ್ನು ವಿಜ್ಞಾನ ಎನ್ನುವೆವೊ ಅದು ಸಾವಿರಾರು ವರುಷಗಳಿಂದ ಸ್ವಾತಂತ್ರ್ಯವನ್ನು ಗಳಿಸುವುದಕ್ಕೆ ಮಾಡುತ್ತಿರುವ ಪ್ರಯತ್ನ, ಜನರು ಸ್ವಾತಂತ್ರ್ಯವನ್ನು ಕೇಳುವರು. ಆದರೂ ಪ್ರಕೃತಿಯಲ್ಲಿ ಸ್ವಾತಂತ್ರ್ಯವಿಲ್ಲ. ಎಲ್ಲ ವೂ ನಿಯಮಗಳಿಂದ ಬದ ವಾಗಿವೆ. ಆದರೂ ಈ ಹೋರಾಟ ಮುಂದೆ ಸಾಗುವುದು. ಸೂರಿನಿಂದ ಒಂದು ಕಣದವರೆಗೆ ಎಲ್ಲವೂ ಒಂದು ಪ್ರಕೃತಿ ನಿಯಮದ ವಜ್ರಮುಷ್ಠಿಯಲ್ಲಿವೆ. ಮನುಷ್ಯನಿಗೂ ಸ್ವಾತಂತ್ರ್ಯವಿಲ್ಲ. ಆದರೆ ನಾವು ಅದನ್ನು ನಂಬುವುದಿಲ್ಲ. ನಾವು ಬಹಳ ಕಾಲದಿಂದ ಈ ಪ್ರಕೃತಿ ನಿಯಮಗಳನ್ನು ಪರೀಕ್ಷಿಸುತ್ತಿರುವವು. ಆದರೂ ನಾವು, ಮಾನವನು ನಿಯಮಕ್ಕೆ ಅಧೀನರಾಗಿರುವನು ಎಂಬುದನ್ನು ನಂಬಲಾರೆವು, ಇಲ್ಲ ನಂಬಲಿಚ್ಚಿಸುವುದಿಲ್ಲ. ಆತ್ಮ 'ಮುಕ್ತಿ ಮುಕ್ತಿ' ಎಂದು ಸದಾಕಾಲವೂ ಒರಲುತ್ತಿರುವುದು. ಭಗವಂತ ನಿತ್ಯ ಮುಕ್ತ ಎಂಬ ಭಾವನೆ ಇರುವಾಗ ಮಾನವ ಎಂದೆಂದಿಗೂ ಬಂಧನದಲ್ಲಿ ಇರಲಾರ. ಅದೊಂದು ಕಡು ಕಷ್ಟಕರವಾದ ಹೋರಾಟ ಎಂದು ಭಾವಿಸದೆ ಇರಲಾರ. ಸದಾಕಾಲದಲ್ಲಿಯೂ ಅವನು ಮುಂದೆ ಮುಂದೆ ಹೋಗುತ್ತಿರಬೇಕು. ಮಾನವ, 'ನಾನು ಹುಟ್ಟು ಗುಲಾಮ, ಬದ್ಧ. ಆದರೂ ಚಿಂತೆಯಿಲ್ಲ, ಪ್ರಕೃತಿಯ ಬಂಧನಕ್ಕೆ ಬೀಳದ ಒಬ್ಬನಿರುವನು. ಅವನು ಸ್ವತಂತ್ರ, ಪ್ರಕೃತಿಗೆ ಒಡೆಯನಾಗಿರುವನು'' ಎಂದು ಭಾವಿಸುವನು. ಈ ಬಂಧನದ ಭಾವನೆಯಷ್ಟೇ ಮುಖ್ಯವಾದುದು ಮತ್ತು ಮಾನವನಲ್ಲಿ ಮೂಲ ಭೂತವಾದುದು ದೇವರ ಭಾವನೆ. ಎರಡೂ ಸ್ವಾತಂತ್ರ್ಯದ ಭಾವನೆಯ ಪರಿಣಾಮಗಳು. ಸ್ವಾತಂತ್ರ್ಯದ ಭಾವನೆಯಿಲ್ಲದೆ ಇದ್ದರೆ ಒಂದು ಸಸಿಯಲ್ಲಿಯೂ ಜೀವವಿರಲಾರದು. ಒಂದು ಸಸಿಯಲ್ಲಿ ಅಥವಾ ಒಂದು ಕೀಟದಲ್ಲಿ ಜೀವನ ತಾನೊಂದು ವ್ಯಕ್ತಿ ಎನ್ನುವ ಹಂತಕ್ಕೆ ಏರಬೇಕಾಗಿದೆ. ಸಸಿಯು ಪ್ರಕೃತಿ ಹೇಳಿದಂತೆ ಕೇಳದೆ, ತನ್ನದೇ ಆದ ಆಕಾರ ಮತ್ತು ಸ್ವಭಾವಕ್ಕೆ ತಕ್ಕಂತೆ ಬೆಳೆಯುವುರದಲ್ಲಿ ಈ ಸ್ವಾತಂತ್ರ್ಯದ ಭಾವನೆ ಅಗೋಚರವಾಗಿ ಕೆಲಸಮಾಡುತ್ತಿದೆ. ಪ್ರತಿಯೊಂದು ಹಂತದಲ್ಲಿಯೂ ಅದನ್ನು ತನ್ನ ನಿಯಮದಲ್ಲಿ ಇಟ್ಟುಕೊಳ್ಳುವ ಪ್ರಕೃತಿಯ ಪ್ರಯತ್ನವು ಸ್ವಾತಂತ್ರ್ಯದ ಭಾವಕ್ಕೆ ವಿರೋಧವಾದುದು. ಬಾಹ್ಯ ಜಗತ್ತಿನ ಭಾವನೆ ಮುಂದುವರಿದಂತೆಲ್ಲ ಸ್ವಾತಂತ್ರ್ಯದ ಭಾವನೆಯೂ ಮುಂದು</p>
		<p>ವರಿಯುವುದು. ಆದರೂ ಹೋರಾಟ ಮುಂದೆ ಸಾಗುವುದು. ಜಾತಿಮತಗಳ ಕಲಹಗಳನ್ನು ನಾವು ಕೇಳುತ್ತಿರುವೆವು. ಆದರೂ ಜಾತಿಮತಗಳು ಆವಶ್ಯಕ, ಅವು ಸರಿ, ಅವು ಇದ್ದೇ ತೀರಬೇಕು. ಬಂಧನದ ಸಂಕೋಲೆ ಹೆಚ್ಚುತ್ತಿದ್ದಂತೆ ಹೋರಾಟವೂ ಹೆಚ್ಚುವುದು. ನಾವೆಲ್ಲ ಒಂದೇ ಗುರಿಯನ್ನು ಸೇರುವುದಕ್ಕೆ ಶ್ರಮಿಸುತ್ತಿರುವೆವು ಎಂಬುದನ್ನು ಅರಿತರೆ ಯಾವ ವೈಮನಸ್ಯವೂ ಇರುವುದಿಲ್ಲ. - ಸ್ವಾತಂತ್ರ್ಯ ಮೂರ್ತಿಯನ್ನೇ, ಪ್ರಕೃತಿಯ ಈಶ್ವರನನ್ನೇ ನಾವು ದೇವರೆಂದು ಕರೆಯುವುದು. ನೀವು ಅವನನ್ನು ಅಲ್ಲಗಳೆಯಲಾರಿರಿ. ಇಲ್ಲ, ಏಕೆಂದರೆ ಸ್ವಾತಂತ್ರ್ಯದ ಭಾವನೆಯಿಲ್ಲದೆ ನಾವು ಚಲಿಸಲಾರೆವು, ಬಾಳಲಾರೆವು, ನೀವು ಸ್ವತಂತ್ರರು ಎಂದು ಅರಿಯದಿದ್ದರೆ ಇಲ್ಲಿಗೆ ಬರುತ್ತಿದ್ದಿರಾ? ಮುಕ್ತನಾಗಬೇಕೆಂದು ನಡೆಸುತ್ತಿರುವ ಸತತ ಹೋರಾಟಕ್ಕೆ ಜೀವವಿಜ್ಞಾನಿಯು ಬೇರೆ ವಿಧವಾದ ವಿವರಣೆಯನ್ನು ಕೊಡಬಹುದು. ಆದರೆ ಸ್ವಾತಂತ್ರ್ಯದ ಭಾವನೆ ಇದ್ದೇ ಇದೆ. ನೀವು ಪ್ರಕೃತಿಗೆ ಬದ್ದರೆಂಬ ವಾಸ್ತವಾಂಶದಷ್ಟೇ ಸತ್ಯ ಇದು. ಈ ಬಂಧನ-ಮುಕ್ತಿ, ಕತ್ತಲೆ-ಬೆಳಕು, ಒಳ್ಳೆಯದು-ಕೆಟ್ಟದ್ದು ಯಾವಾಗಲೂ ಇರಲೇ ಬೇಕು. ಈ ಬಂಧನದ ಭಾವನೆಯೆ, ಅಲ್ಲಿ ಮುಕ್ತಿ ಗುಪ್ತವಾಗಿ ಅಡಗಿದೆ ಎಂಬುದನ್ನು ತೋರುವುದು. ಒಂದು ಸತ್ಯವಾದರೆ ಮತ್ತೊಂದು ಅದರಷ್ಟೇ ಸತ್ಯ. ಈ ಸ್ವಾತಂತ್ರ್ಯದ ಭಾವನೆ ಇದ್ದೇ ತೀರಬೇಕು. ಮೂಢರಲ್ಲಿ ಬಂಧನದ ಭಾವನೆ ಗೋಚರಿಸದೆ ಇದ್ದರೂ, ಅಲ್ಲಿ ಸ್ವಾತಂತ್ರ್ಯದ ಭಾವನೆ ಇದೆ. ಮೂಢನಾದ ಅನಾಗರಿಕನಲ್ಲಿ ಪಾಪದ ಮತ್ತು ದೋಷದ ಬಂಧನ ಅಷ್ಟು ಚೆನ್ನಾಗಿ ಕಾಣುವುದೇ ಇಲ್ಲ. ಏಕೆಂದರೆ ಅವನ ಸ್ವಭಾವ ಮೃಗಕ್ಕಿಂತ ಸ್ವಲ್ಪ ಮೇಲು ಅಷ್ಟೆ. ಅವನೀಗ ಹೋರಾಡುತ್ತಿರುವುದು ಬಾಹ್ಯ ಪ್ರಕೃತಿಯ ದಾಸ್ಯದಿಂದ ಬಿಡುಗಡೆಯಾಗುವುದಕ್ಕೆ ಮತ್ತು ಪಂಚೇಂದ್ರಿಯಗಳ ತೃಪ್ತಿಗಾಗಿ ಮಾತ್ರವಾಗಿದೆ. ಆದರೆ ಇಂತಹ ಕೆಳಗಿನ ಭಾವನೆಗಳಿಂದ ಮಾನಸಿಕ ಮತ್ತು ನೈತಿಕ ಬಂಧನದ ಅರಿವುಂಟಾಗಿ, ಅದು ಪ್ರಬುದ್ಧವಾಗಿ ಆತ್ಮಸ್ವಾರಾಜ್ಯವನ್ನು ಪಡೆಯಬೇಕೆಂಬ ಹಂಬಲ ಜಾಗೃತವಾಗುವುದು. ಇಲ್ಲಿ ಅಜ್ಞಾನದ ತೆರೆಯ ಹಿಂದೆ ಆತ್ಮ ಜ್ಯೋತಿಯು ಅಸ್ಪಷ್ಟವಾಗಿ ಬೆಳಗುತ್ತಿರುವುದನ್ನು ನೋಡುವೆವು. ಮೊದಲು ತೆರೆ ಗಾಢವಾಗಿರುವುದು, ಬೆಳಕು ಕಾಣುವಂತೆಯೇ ಇರುವುದಿಲ್ಲ. ಆದರೂ ಪೂರ್ಣತೆಯ ಮುಕ್ತಿಯ ದಿವ್ಯಜ್ಯೋತಿ ಸದಾಕಾಲದಲ್ಲಿಯೂ ಪರಿಶುದ್ಧವಾಗಿ ಅಲ್ಲೇ ಇರುವುದು. ಮನುಷ್ಯ ಅದಕ್ಕೆ ವ್ಯಕ್ತಿತ್ವವನ್ನು ಆರೋಪಿಸಿ 'ಪರಮೇಶ್ವರ', 'ಇವನು ಏಕಮಾತ್ರ ಮುಕ ಜೀವಿ,' ಎಂದು ಮುಂತಾಗಿ ಕರೆಯುವನು. ಈ ವಿಶ್ವವೆಲ್ಲ ಒಂದು, ವ್ಯತ್ಯಾಸ ಇರುವುದು ತರತಮದಲ್ಲಿ ಮಾತ್ರ ಎಂಬುದನ್ನು ಇನ್ನೂ ಅವನು ಅರಿಯನು.</p>
		<p>ವಿಶ್ವವೆಲ್ಲ ಭಗವಂತನನ್ನು ಆರಾಧಿಸುತ್ತಿದೆ. ಎಲ್ಲಿ ಜೀವನ ಇದೆಯೋ ಅಲ್ಲೆಲ್ಲ ಸ್ವಾತಂತ್ರ್ಯದ ಅನ್ವೇಷಣೆ ಇರುವುದು. ಆ ಸ್ವಾತಂತ್ರ್ಯವೇ ದೇವರು. ಈ ಸ್ವಾತಂತ್ರ್ಯ ಸ್ವಭಾವತಃ ನಮಗೆ ಪ್ರಕೃತಿಯ ಮೇಲೆ ಸ್ವಾಮಿತ್ವವನ್ನು ಕೊಡುವುದು. ಈ ಸ್ವಾಮಿತ್ವ ಜ್ಞಾನವಿಲ್ಲದೆ ಸಾಧ್ಯವಿಲ್ಲ. ಜ್ಞಾನ ನಮಗೆ ಹೆಚ್ಚಿದಷ್ಟೂ ಪ್ರಕೃತಿಯ ಮೇಲೆ ನಮ್ಮ ಅಧಿಕಾರವು ಹೆಚ್ಚುವುದು. ಈ ಅಧಿಕಾರವೇ ನಮ್ಮನ್ನು ಬಲಾಡ್ಯರನ್ನಾಗಿ ಮಾಡುವುದು.</p>
		<p>ಸಂಪೂರ್ಣ ಮುಕ್ತನಾದ, ಪ್ರಕೃತಿಗೆ ಒಡೆಯನಾದವನೊಬ್ಬನು ಇದ್ದರೆ ಅವನಲ್ಲಿ ಪ್ರಕೃತಿಯ ಪೂರ್ಣ ಜ್ಞಾನವಿರಬೇಕು. ಅವನು ಸರ್ವಜ್ಞನಾಗಿರಬೇಕು, ಸರ್ವವ್ಯಾಪಿಯಾಗಿರಬೇಕು. ಯಾವ ವ್ಯಕ್ತಿಗೆ ಇವೆಲ್ಲ ಇರುವುದೋ ಅವನೊಬ್ಬನೆ ಪ್ರಕೃತಿಗೆ ಅತೀತನು. - ಪೂರ್ಣಸ್ವಾತಂತ್ರ್ಯದಿಂದ ಹೊರಹೊಮ್ಮುವ ಧನ್ಯತೆ ಮತ್ತು ನಿತ್ಯಶಾಂತಿ - ಇದೇ ವೇದಾಂತದ ಭಗವದ್ಭಾವನೆಯ ಹಿಂದಿರುವ ಅತ್ಯುನ್ನತ ಧಾರ್ಮಿಕ ಕಲ್ಪನೆ. ಈ ಸ್ಥಿತಿಯೇ ಯಾವುದರಿಂದಲೂ ಬದ್ದವಾಗದ ಕೇವಲ ಸ್ವಾತಂತ್ರ್ಯ. ಇಲ್ಲಿ ಯಾವ ಬದಲಾವಣೆಯೂ ಇಲ್ಲ. ಈ ಸ್ವಾತಂತ್ರ್ಯ ಇರುವವನಲ್ಲಿ ವಿಕಾರವನ್ನು ತರುವಂತಹುದು ಯಾವುದೂ ಇಲ್ಲ. ಇದೇ ಸ್ವಾತಂತ್ರ್ಯ ನನ್ನಲ್ಲಿ ನಿಮ್ಮಲ್ಲಿ ಎಲ್ಲರಲ್ಲಿಯೂ ಇರುವುದು; ಇದೊಂದೇ ನಿಜವಾದ ಸ್ವಾತಂತ್ರ್ಯ..</p>
		<p>ದೇವರು ಸ್ವಭಾವತಃ ಅವಿಕಾರಿಯಾದ ತನ್ನ ಮಹಿಮೆಯ ಮೇಲೆ ಪ್ರತಿಷ್ಠಿತ ನಾಗಿರುವನು. ನಾನು ನೀವು ಅವನಲ್ಲಿರಬೇಕೆಂದು ಯತ್ನಿಸುತ್ತಿರುವೆವು. ಆದರೆ ನಾವು ಪ್ರಕೃತಿ, ದೈನಂದಿನ ಕೆಲಸಕ್ಕೆ ಬಾರದ ವಸ್ತುಗಳು, ದ್ರವ್ಯ, ಕೀರ್ತಿ, ಮಾನವ ಪ್ರೀತಿ ಮುಂತಾದ ಬಂಧನಕ್ಕೆ ಹೇತುವಾದ ಅನಿತ್ಯ ವಸ್ತುಗಳು ಇವುಗಳನ್ನು ಆಶ್ರಯಿಸುತ್ತೇವೆ. ಪ್ರಕೃತಿ ಬೆಳಗಿದರೆ ಆ ಬೆಳಕಿಗೆ ಕಾರಣ ಯಾವುದು? ದೇವರು; ಅದಕ್ಕೆ ಕಾರಣ ಸೂರ ಚಂದ್ರ ನಕ್ಷತ್ರಗಳಲ್ಲ. ಎಲ್ಲಿಯಾದರೂ ಒಂದು ಜ್ಯೋತಿ ಬೆಳಗುತ್ತಿದ್ದರೆ, ಅದು - ಅವನೆ. ಅವನು ಬೆಳಗಿದರೆ ಅನಂತರ ಉಳಿದವೆಲ್ಲ ಬೆಳಗುವುವು.</p>
		<p>ಈ ದೇವರು ಸ್ವತಃಸಿದ್ದ, ಅವ್ಯಕ್ತ, ಸರ್ವಜ್ಞ, ಪ್ರಕೃತಿಯನ್ನು ಅರಿತವನು, ಅದರ ಒಡೆಯ, ಸರ್ವೆಶ್ವರ ಎಂಬುದನ್ನು ನೋಡಿದೆವು. ಅವನೇ ಎಲಾ ಪೂಜೆಯ ಹಿಂದೆ ಇರುವುದು. ನಮಗೆ ಗೊತ್ತಿರಲಿ ಇಲ್ಲದಿರಲಿ ಇದೆಲ್ಲ ಅವನ ಇಚ್ಛೆಯಂತೆ ಆಗುತ್ತಿರುವುದು. ನಾನು ಮತ್ತೊಂದು ಹೆಜ್ಜೆ ಮುಂದೆ ಹೋಗುತ್ತೇನೆ. ಎಲ್ಲರೂ ಆಶ್ಚಯ್ಯ ಪಡುವ, ನಾವು ಯಾವುದನ್ನು ಪಾಪ ಎನ್ನುವೆವೊ ಅದು ಕೂಡ ಅವನ ಆರಾಧನೆಯೆ, ಅದೂ ಕೂಡ ಸ್ವಾತಂತ್ರ್ಯದ ಒಂದು ಅಂಶವೇ. ಇಲ್ಲಿ ನಾನು ಇನ್ನೂ ಕಠೋರವಾದ ವಿಷಯವನ್ನು ಹೇಳುತ್ತೇನೆ: ನೀವು ಪಾಪವನ್ನು ಮಾಡುವಾಗಲೂ ಅದರ ಹಿಂದೆ ಇರುವುದು ಈ ಸ್ವಾತಂತ್ರ್ಯದ ಪ್ರೇರಣೆಯೆ. ಆ ಪ್ರೇರಣೆಯನ್ನು ನಾವು ಸರಿಯಾಗಿ ಉಪಯೋಗಿಸಿಕೊಳ್ಳದೆ ಇರಬಹುದು, ನಾವು ಅಡ್ಡದಾರಿಗೆ ಹೋಗಿರಬಹುದು, ಆದರೂ ಅದು ಅಲ್ಲಿದೆ. ಈ ಸ್ವಾತಂತ್ರ್ಯ ಅದರ ಹಿಂದೆ ಇಲ್ಲದೆ ಯಾವ ಚೇತನವೂ ಇರುತ್ತಿರಲಿಲ್ಲ. ಯಾವ ಪ್ರೇರಣೆಯೂ ಇರುತ್ತಿರಲಿಲ್ಲ. ನನ್ನ ಸಹೋದರರೇ, ಪ್ರಪಂಚದಲ್ಲೆಲ್ಲಾ ಸ್ವಾತಂತ್ರ್ಯ ಅನುರಣಿತವಾಗುತ್ತಿದೆ. ವಿಶ್ವದ ಅಂತರಾಳದಲಿ ಏಕತೆ ಇಲ್ಲದೆ ಇದ್ದರೆ ನಾವು ವೈವಿಧ್ಯವನ್ನು ಅರ್ಥಮಾಡಿಕೊಳ್ಳಲು ಸಾಧ್ಯವಾಗುತ್ತಿರಲಿಲ್ಲ. ಉಪನಿಷತ್ತಿನಲ್ಲಿ ಬರುವ ಭಗವದ್ ಭಾವನೆಯೆ ಇದು. ಕೆಲವು ವೇಳೆ ಇದನ್ನು ಮೀರಿ ಹೋಗುವುದು - ನಾವು ಸ್ವಭಾವತಃ ದೇವರೆ ಎಂದು ಸಾರುವುದು. ಇದು ನಮ್ಮನ್ನು ಚಕಿತಗೊಳಿಸಬಹುದು. ಯಾರು ಹಾರುವ ಚಿಟ್ಟೆಯ ರೆಕ್ಕೆಯ ಮೇಲಿನ ಬಣ್ಣವಾಗಿರುವನೊ, ಯಾರು ಅರಳುವ ಗುಲಾಬಿಯ ಮೊಗ್ಗಿನಲ್ಲಿರುವನೊ, ಅದೇ ಶಕ್ತಿ ಗುಲಾಬಿ ಗಿಡದಲ್ಲಿ ಮತ್ತು ಹಾರುವ ಚಿಟ್ಟೆಯಲ್ಲಿದೆ. ನಮಗೆ ಜೀವನವನ್ನು</p>
		<p>ನೀಡುವವನೆ ನಮ್ಮ ಅಂತರಾಳದಲ್ಲಿರುವ ಶಕ್ತಿಯಾದ ಅವನು. ಆ ಜ್ಯೋತಿಯಿಂದ ಜೀವನ ಬರುವುದು, ಅತಿ ಕ್ರೂರವಾದ ಮೃತ್ಯು ಕೂಡ ಅವನ ಶಕ್ತಿಯೆ. ಯಾವುದರ ಛಾಯೆ ಮೃತ್ಯುವೊ, ಅದು ಅಮೃತವೂ ಆಗಿರುವುದು. ಮತ್ತೊಂದು ಮೆಟ್ಟಲು ಮೇಲೆ ಹೋಗಿ ನಿಲ್ಲಿ. ನೋಡಿ, ನಾವು ರೌದ್ರವಾಗಿರುವುದಕ್ಕೆ ಅಂಜಿ, ಬೇಟೆಗಾರರಿಂದ ಅಟ್ಟಿಸಿಕೊಂಡು ಬಂದ ಮೊಲದಂತೆ ಹೇಗೆ ಓಡಿಹೋಗುತ್ತಿರುವೆವು ! ಅವುಗಳಂತೆ ನಮ್ಮ ತಲೆಯನ್ನು ಮುಚ್ಚಿಕೊಂಡು ನಾವು ಸುರಕ್ಷಿತವಾಗಿರುವೆವು ಎಂದು ಭಾವಿಸುವೆವು. ಇಡೀ ಪ್ರಪಂಚ ಭಯಾನಕವಾಗಿರುವುದರೆದುರಿಗೆ ಅಂಜಿ, ಹೇಗೆ ಓಡಿಹೋಗುತ್ತಿದೆ ಎಂಬುದನ್ನು ನೋಡಿ. ಒಂದು ಸಲ ನಾನು ಕಾಶಿಯಲ್ಲಿದ್ದಾಗ ಹೊರಗಡೆ ಓಡಾಡುತ್ತಿದ್ದೆ. ಅಲ್ಲಿ ಒಂದು ಕಡೆ ದೊಡ್ಡ ಕೆರೆ ಇತ್ತು. ಅದರ ಪಕ್ಕದಲ್ಲಿ ಒಂದು ದೊಡ್ಡ ಗೋಡೆ ಇತ್ತು, ಅಲ್ಲಿ ಬೇಕಾದಷ್ಟು ಕೋತಿಗಳು ಇದ್ದು ವು. ಕಾಶಿಯ ಕೋತಿಗಳು ಭೀಮಾಕಾರದವುಗಳು ಕೆಲವು ವೇಳೆ ಉಗ್ರ ಸ್ವಭಾವವನ್ನು ತಾಳುವುವು. ಅವು ನನ್ನನ್ನು ಆ ಮಾರ್ಗದಲ್ಲಿ ಹೋಗಬಿಡಕೂಡದೆಂಬ ಸಂಕಲ್ಪ ಮಾಡಿದವು. ನಾನು ಅಲ್ಲಿ ಹೋಗುತ್ತಿದ್ದಾಗ ಕಿರಿಚಾಡಿ ನನ್ನ ಕಾಲನ್ನು ಹಿಡಿದುಕೊಂಡವು. ಅವು ಹತ್ತಿರ ಬಂದಂತೆ ನಾನು ಓಡಲು ಯತ್ನಿಸಿದೆ, ಆದರೆ ನಾನು ವೇಗವಾಗಿ ಹೋದಂತೆ ಅವೂ ವೇಗವಾಗಿ ಓಡಿಬಂದು ನನ್ನನ್ನು ಕಚ್ಚಲು ಯತ್ನಿಸಿದವು. ಇದರಿಂದ ಪಾರಾಗುವಂತೆಯೇ ಕಾಣಲಿಲ್ಲ. ಆಗ ಒಬ್ಬ ಅಪರಿಚಿತನು ಗೋಚರಿಸಿದ, 'ಮೂರ್ಖರನ್ನು ಎದುರಿಸು'' ಎಂದು ನನಗೆ ಗರ್ಜಿಸಿ ಹೇಳಿದ. ನಾನು ಹಿಂತಿರುಗಿ ಕಪಿಗಳನ್ನು ಎದುರಿಸಿದೆ. ಅವೆಲ್ಲ ಪಲಾಯನಗೈದವು. ಇದು ಜೀವನಕ್ಕೆ ಒಂದು ಪಾಠದಂತೆ ಇದೆ. ಭಯಾನಕವಾದುದನ್ನು ಎದುರಿಸಿ, ಧೈರ್ಯವಾಗಿ ಎದುರಿಸಿ, ನಾವು ಯಾವಾಗ ಅದನ್ನು ಎದುರಿಸುತ್ತೇವೆಯೋ ಆಗ ಕಪಿಗಳಂತೆ ಅವು ಪಲಾಯನಗೈಯುವುವು. ನಾವು ಎಂದಾದರೂ ಮುಕ್ತಿಯನ್ನು ಪಡೆಯಬೇಕಾದರೆ ಅದು ಪ್ರಕೃತಿಯನ್ನು ಗೆಲ್ಲುವುದರಿಂದ, ಅದರಿಂದ ಪಲಾಯನ ಮಾಡುವುದರಿಂದ ಅಲ್ಲ. ಹೇಡಿಗಳು ಎಂದಿಗೂ ಜಯವನ್ನು ಗಳಿಸಲಾರರು. ಅಂಜಿಕೆ, ಕಷ್ಟ, ಅಜ್ಞಾನ ಇವು ನಮ್ಮ ಮುಂದೆ ಪಲಾಯನವಾಗಬೇಕಾದರೆ ಅವುಗಳೊಂದಿಗೆ ಹೊರಾಡಬೇಕು.</p>
		<p>ಸಾವೆಂದರೇನು? ಭಯವೆಂದರೇನು? ಭಗವಂತನ ಮೊಗದಾವರೆಯನ್ನು ನೀವು ಅದರಲ್ಲಿ ನೋಡುವುದಿಲ್ಲವೆ? ಪಾಪ ಭಯ ದುಃಖ ಇವುಗಳಿಂದ ಓಡಿ ಹೋಗಲೆತ್ನಿಸಿದಷ್ಟೂ ಅವು ನಿಮ್ಮನ್ನು ಹಿಂಬಾಲಿಸುವುವು. ಅವುಗಳನ್ನು ನೀವು ಎದುರಿಸಿದರೆ ಅವು ಓಡುವುವು. ಇಡೀ ಪ್ರಪಂಚವೆ, ಸುಖವನ್ನು ಮತ್ತು ಅನುಕೂಲವನ್ನು ಆರಾಧಿಸುತ್ತಿರುವುದು. ದುಃಖವಾಗಿರುವುದನ್ನು ಆರಾಧಿಸುವವರು ಅತಿ ವಿರಳರು. ಇವೆರಡನ್ನೂ ಮಾರಿ ಹೋಗಲೆತ್ನಿಸುವುದೇ ಸ್ವಾತಂತ್ರ್ಯದ ಭಾವನೆ. ನಾವು ಈ ಮಾರ್ಗವಾಗಿ ಹೋದಲ್ಲದೆ ಮುಕ್ತರಾಗೆವು. ನಾವು ಇವನ್ನೆಲ್ಲ ಎದುರಿಸಬೇಕಾಗಿದೆ. ನಾವು ಭಗವಂತನನ್ನು ಆರಾಧಿಸಲು ಇಚ್ಛಿಸುವೆವು. ಆದರೆ ನಮ್ಮಿಬ್ಬರ ಮಧ್ಯದಲ್ಲಿ ದೇಹ ತಡೆಯಾಗುವುದು; ನಮಗೂ ಅವನಿಗೂ ಮಧ್ಯೆ ಪ್ರಕೃತಿಯ ಬಂದು ನಮ್ಮ ದೃಷ್ಟಿಯನ್ನು ಮಸುಕುಗೊಳಿಸುವುದು, ಸಿಡಿಲಿನಲ್ಲಿ, ನಾಚಿಕೆಯಲ್ಲಿ, ದುಃಖದಲ್ಲಿ, ಪಾಪದಲ್ಲಿ ಅವನನ್ನು</p>
		<p>ಪೂಜಿಸುವುದನ್ನು, ಅವನನ್ನು ನೋಡುವುದನ್ನು ನಾವು ಅಭ್ಯಾಸಮಾಡಬೇಕು. ಪ್ರಪಂಚದಲ್ಲೆಲ್ಲಾ, ಎಲ್ಲರೂ ಸುಗುಣಗಳಿಗೆ ಒಡೆಯನಾದ ದೇವರನ್ನೇ ಇಂದಿನವರೆಗೂ ಬೋಧಿಸುತ್ತಿರುವುದು, ಪಾಪ ಪುಣ್ಯಗಳೆರೆಡೂ ಇರುವ ದೇವರನ್ನು ನಾನು ಬೋಧಿಸುತ್ತೇನೆ. ಧೈರ್ಯವಿದ್ದರೆ ಅವನನ್ನು ಸ್ವೀಕರಿಸಿ, ಮುಕ್ತಿಗೆ ಅದೊಂದೇ ಮಾರ್ಗ. ಆಗ ಮಾತ್ರ ಏಕತ್ವದಿಂದ ಉದ್ಭವಿಸುವ ಪರಮ ಸತ್ಯವು ನಮಗೆ ಪ್ರಾಪ್ತವಾಗುವುದು. ಆಗ ಒಬ್ಬ ಕೀಳು ಎಂಬ ಭಾವನೆ ಹೋಗುವುದು. ಸ್ವಾತಂತ್ರ್ಯದ ನಿಯಮವನ್ನು ಸಮಿಾಪಿಸಿದಷ್ಟೂ ಭಗವಂತನನ್ನು ಸವಿಾಪಿಸುವೆವು, ನಮ್ಮ ಸಂಕಟ ಕೊನೆಗಾಣುವುದು. ಆಗ ಸ್ವರ್ಗನರಕಗಳ ದ್ವಾರದಲ್ಲಿ ನಾವು ವ್ಯತ್ಯಾಸವನ್ನು ಕಲ್ಪಿಸುವುದಿಲ್ಲ. ಮನುಷ್ಯರಲ್ಲಿ ಭೇದಭಾವನೆಯನ್ನು ತಂದು 'ನಾನೇ ಪ್ರಪಂಚದಲ್ಲೆಲ್ಲಾ ಸರ್ವಶ್ರೇಷ್ಠ” ಎನ್ನುವುದಿಲ್ಲ. ಭಗವಂತನನ್ನಲ್ಲದೆ ನಾವು ಮತ್ತೇನನ್ನೊ ನೋಡಿದಾಗ ಈ ಲೋಪದೋಷಗಳೆಲ್ಲ ನಮ್ಮನ್ನು ಮುತ್ತುವುವು, ನಾವು ಈ ಭೇದಭಾವನೆಯನ್ನು ಕಲ್ಪಿಸಿಕೊಳ್ಳುವೆವು. ಭಗವಂತನಲ್ಲಿ ಮಾತ್ರ, ಪರಮಾತ್ಮನಲ್ಲಿ ಮಾತ್ರ, ನಾವು ಒಂದು ನಾವು ಭಗವಂತನನ್ನು ಎಲ್ಲೆಲ್ಲೂ ನೋಡುವವರೆಗೆ ಏಕತೆಯಿಂದ ದೂರದಲ್ಲಿರುವೆವು. - ಸುಂದರವಾದ ಗರಿಗಳುಳ್ಳ ಎರಡು ಹಕ್ಕಿಗಳು, ಎಂದಿಗೂ ಬೇರೆಯಾಗದ ಗೆಳೆಯರಿಬ್ಬರು, ಒಂದೇ ಮರದ ಮೇಲೆ, ಒಂದು ಮೇಲೆ ಮತ್ತೊಂದು ಕೆಳಗೆ ಕುಳಿತುಕೊಂಡಿದ್ದವು. ಕೆಳಗಿರುವ ಆ ಸುಂದರವಾದ ಹಕ್ಕಿ ಸಿಹಿಕಹಿಯಾಗಿರುವ ಮರದ ಹಣ್ಣುಗಳನ್ನು ತಿನ್ನುತ್ತಿತ್ತು. ಒಂದು ಸಲ ಸಿಹಿ ಹಣ್ಣು ಸಿಕ್ಕುತ್ತಿತ್ತು, ಮತ್ತೊಂದು ಸಲ ಕಹಿ ಹಣ್ಣು ಸಿಕ್ಕುತ್ತಿತ್ತು. ಕಹಿ ಹಣ್ಣನ್ನು ತಿಂದೊಡನೆಯೆ ವ್ಯಥೆಪಡುತ್ತಿತ್ತು. ಸ್ವಲ್ಪ ಹೊತ್ತಾದ ಮೇಲೆ ಮತ್ತೊಂದು ಹಣ್ಣನ್ನು ತಿಂದಾಗ ಅದೂ ಕಹಿ ಆದಾಗ, ಸಿಹಿ ಕಹಿಯಾದ ಹಣ್ಣುಗಳನ್ನು ತಿನ್ನದೆ ಶಾಂತವಾಗಿಯೆ ಗಂಭೀರವಾಗಿ ಆತ್ಮಾನಂದದಲ್ಲಿ ಪ್ರತಿಷ್ಠಿತವಾಗಿರುವ ಮೇಲಿನ ಹಕ್ಕಿಯನ್ನು ನೋಡಿತು. ಪಾಪ, ಸ್ವಲ್ಪ ಹೊತ್ತಿನ ಮೇಲೆ ಕೆಳಗಿರುವ ಹಕ್ಕಿ ಇದನ್ನು ಮರೆತು ಪುನಃ ಸಿಹಿ ಕಹಿ ಹಣ್ಣುಗಳನ್ನು ತಿನ್ನಲು ಪ್ರಾರಂಭಿಸಿತು. ಪುನಃ ಒಂದು ಸಲ ಬಹಳ ಕಹಿಯಾದ ಹಣ್ಣನ್ನು ತಿಂದಾಗ, ಮುಂದೆ ತಿನ್ನುವುದನ್ನು ನಿಲ್ಲಿಸಿ, ಮೇಲಿರುವ ಆ ಗಂಭೀರವಾದ ಹಕ್ಕಿಯನ್ನು ನೋಡಿತು. ಆಗ ಅದು ಮೇಲಿನ ಹಕ್ಕಿಯ ಸಮಾಪಕ್ಕೆ ಬರತೊಡಗಿತು. ಅದು ಬಹಳ ಸಮಿಾಪಕ್ಕೆ ಬಂದಾಗ ಮೇಲಿನ ಹಕ್ಕಿಯ ಕಾಂತಿ ಇದನ್ನು ಆವರಿಸಿತು. ಅನಂತರ ತಾನೆ ಆ ಮೇಲಿನ ಹಕ್ಕಿಯಾಗಿ ಬದಲಾವಣೆ ಹೊಂದಿತು. ಆಗ ಅದು ಶಾಂತವಾಗಿ ಗಂಭೀರವಾಗಿ, ಸ್ವತಂತ್ರವಾಯಿತು. ಆಗ ಮರದ ಮೇಲೆ ಇದ್ದುದು ಒಂದೇ ಹಕ್ಕಿಯೆಂದು ತಿಳಿಯಿತು. ಕೆಳಗಿನ ಹಕ್ಕಿ ಮೇಲಿನ ಹಕ್ಕಿಯ ಪ್ರತಿಬಿಂಬ ಮಾತ ನಾವು ನಿಜವಾಗಿಯೂ ಭಗವಂತನಲಿ ಐಕ.ರಾಗಿರುವವು. ಆದರೆ ಪ್ರತಿಬಿಂಬದ ದೆಸೆಯಿಂದ ಹಲವನ್ನು ನೋಡುತ್ತಿರುವೆವು – ಒಂದೇ ಸೂರ, ಕೋಟ್ಯಂತರ ಹಿಮ ಮಣಿಗಳಲ್ಲಿ ಪ್ರತಿಬಿಂಬಿತವಾಗಿ ಅಷ್ಟೊಂದು ಸೂರರಿರುವಂತೆ ಕಾಣುವಂತೆ. ಪವಿತ್ರವಾದ ನಮ್ಮ ಸ್ವಭಾವದೊಂದಿಗೆ ಏಕತೆಯನ್ನು ತಾಳಬೇಕಾದರೆ ಈ ಪ್ರತಿಬಿಂಬ ಮಾಯವಾಗಬೇಕು. ಈ ಪ್ರಪಂಚ ನಮಗೆ ಎಂದಿಗೂ ತೃಪ್ತಿಯನ್ನು ನೀಡಲಾರದು. ಆದಕಾರಣವೇ ಜಿಪುಣ ಹೆಚ್ಚು ಹೊನ್ನನ್ನು ಮತ್ತು ಹಣವನ್ನು ಸಂಗ್ರಹಿಸುತ್ತಿರುವುದು,</p>
		<p>ಕಳ್ಳ ಕದಿಯುವುದು, ಪಾಪಿಗಳು ಪಾಪಮಾಡುವುದು. ಆದಕಾರಣವೇ ನೀವು ತತ್ತ್ವಶಾಸ್ತ್ರವನ್ನು ಕಲಿಯುವುದು. ಎಲ್ಲರಿಗೂ ಗುರಿ ಒಂದೇ. ಈ ಸ್ವಾತಂತ್ರ್ಯವನ್ನು ಸಾಧಿಸುವುದಲ್ಲದೆ ಬೇರಾವ ಗುರಿಯೂ ಜೀವನದಲ್ಲಿ ಇಲ್ಲ. ನಾವೆಲ್ಲ ಅರಿತೋ ಅರಿಯದೆಯೊ ಪೂರ್ಣತೆಗಾಗಿ ಹೋರಾಡುತ್ತಿರುವೆವು. ಪ್ರತಿಯೊಬ್ಬರೂ ಅದನ್ನು ಪಡೆಯಲೇಬೇಕು.</p>
		<p>ಪಾಪದ ಮೂಲಕ, ದುಃಖದ ಮೂಲಕ ತಡಕಾಡುತ್ತಿರುವವನು, ನರಕದ ಮೂಲಕ ಹೋಗಲಿಚ್ಚಿಸುವವನು, ಎಲ್ಲರೂ ಗುರಿಯನ್ನು ಸೇರುವರು. ಆದರೆ ಕಾಲ ವಿಳಂಬವಾಗುವುದು. ನಾವು ಅವನಿಗೆ ಬುದ್ದಿ ಹೇಳಲಾರೆವು. ಕೆಲವು ಕಷ್ಟದ ಅನುಭವಗಳು ಭಗವಂತನ ಕಡೆಗೆ ತಿರುಗುವಂತೆ ಅವನನ್ನು ಪ್ರೇರಿಸುವುವು. ಕೊನೆಗೆ ಧರ್ಮದ ಮಾರ್ಗ, ಪಾವಿತ್ರ್ಯದ, ನಿಃಸ್ವಾರ್ಥದ ಆಧ್ಯಾತ್ಮಿಕ ಮಾರ್ಗ ಅವನಿಗೆ ಗೋಚರವಾಗುವುದು. ಯಾವುದನ್ನು ಎಲ್ಲರೂ ತಮ್ಮ ಅರಿವಿಲ್ಲದೆ ಮಾಡುತ್ತಿರುವರೋ ಅದನ್ನೇ ನಾವು ಅರಿತು ಮಾಡುವೆವು. ಸೈಂಟ್ ಪಾಲ್ ಈ ಭಾವನೆಯನ್ನು ಹೀಗೆ ವ್ಯಕ್ತಗೊಳಿಸುವನು: ''ನೀವು ಯಾವ ದೇವರನ್ನು ಅಜ್ಞಾನದಿಂದ ಪೂಜಿಸುತ್ತಿರುವಿರೋ ಅದೇ ದೇವರನ್ನು ನಾನು ನಿಮಗೆ ಬೋಧಿಸುತ್ತೇನೆ.'' ಇಡೀ ಪ್ರಪಂಚ ಕಲಿಯಬೇಕಾದ ಪಾಠ ಇದು. ಈ ಏಕಮಾತ್ರ ಗುರಿಯನ್ನು ಸಾಧಿಸುವುದಕ್ಕೆ ಸಹಾಯಮಾಡುವುದಲ್ಲದೆ ಈ ತತ್ರ್ಯ ಮತ್ತು ಸಿದ್ದಾಂತಗಳು ಮತ್ತೇನನ್ನು ಮಾಡುತ್ತಿವೆ? ಎಲ್ಲದರ ತಾದಾತ್ಮ ಭಾವನೆಯ ಕೇಂದ್ರಕ್ಕೆ ಬರೋಣ. ಮಾನವನು ಎಲ್ಲದರಲ್ಲೂ ತನ್ನನ್ನು ನೋಡಲಿ, ಅಲ್ಪ ದೇವರ ಭಾವನೆಗಳನ್ನೊಳಗೊಂಡ ಮತಗಳನ್ನು ಇನ್ನು ಮೇಲೆ ಆಶ್ರಯಿಸದೆ ಇರೋಣ. ಜಗತ್ತಿನಲ್ಲೆಲ್ಲಾ ಅವನನ್ನು ನೋಡೋಣ. ನೀವು ಬ್ರಹ್ಮಜ್ಞಾನಿಗಳಾಗಿದ್ದರೆ, ನಿಮ್ಮ ಹೃದಯದಲ್ಲಿ ನೀವು ಯಾರ ಪೂಜೆಯನ್ನು ಮಾಡುತ್ತಿರುವಿರೋ ಅವನನ್ನೇ ಎಲ್ಲೆಲ್ಲಿಯೂ ನೋಡುವಿರಿ.</p>
		<p>ಮೊದಲು ಈ ಅಲ್ಪಭಾವನೆಗಳಿಂದ ಪಾರಾಗಿ; ಪ್ರತಿಯೊಬ್ಬರಲ್ಲಿಯೂ ದೇವರನ್ನು ನೋಡಿ, ಅವನೇ ಎಲ್ಲ ಕೈಗಳ ಮೂಲಕ ಕೆಲಸ ಮಾಡುತ್ತಿರುವನು, ಎಲ್ಲಾ ಕಾಲುಗಳ ಮೂಲಕ ನಡೆಯುತ್ತಿರುವನು, ಎಲ್ಲಾ ಬಾಯಿಗಳ ಮೂಲಕ ತಿನ್ನುತ್ತಿರುವನು; ಅವನು ಎಲ್ಲರ ಹೃದಯದಲ್ಲೂ ಇರುವನು, ಎಲ್ಲರ ಮನಸ್ಸಿನ ಮೂಲಕ ಆಲೋಚಿಸುತ್ತಿರುವನು. ಅವನು ಸ್ವಯಂವೇದ್ಯ, ಅವನು ನಮಗಿಂತ ಹತ್ತಿರ ಇರುವನು. ಇದನ್ನು ಅರಿಯುವುದೇ ಧರ್ಮ; ಇದೇ ಶ್ರದ್ದೆ, ಭಗವಂತ ನಮಗೆ ಇಂತಹ ಶ್ರದ್ದೆಯನ್ನು ಅನುಗ್ರಹಿಸಲಿ. ನಾವು ಆ ಏಕತೆಯನ್ನು ಅನುಭವಿಸಿದಾಗ ಅಮರರಾಗುವೆವು. ನಾವು ಭೌತಿಕ ದೃಷ್ಟಿಯಿಂದಲೂ ಅಮರರು, ವಿಶ್ವದೊಡನೆ ಒಂದಾಗಿರುವೆವು. ಎಲ್ಲಿಯವರೆಗೆ <sup><a epub:type="noteref" href="999-aside.xhtml#id-001-79">*</a></sup> ಪ್ರಪಂಚದಲ್ಲಿ ಒಬ್ಬನಾದರೂ ಜೀವಿಸುತ್ತಿರುವನೋ ಅಲ್ಲಿಯವರೆಗೆ ನಾನು</p>
		<p>ಅವನಲ್ಲಿರುವೆನು. ನಾನು ಉಪಾಧಿಗಳಿಗೆ ಒಳಗಾದ ಈ ಅಲ್ಪ ವ್ಯಕ್ತಿಯಲ್ಲ. ನಾನೇ ವಿಶ್ವಾತ್ಮ. ಹಿಂದೆ ಇದ್ದವರೆಲ್ಲರ ಚೇತನವೂ ನಾನೇ, ನಾನೇ ಬುದ್ದನ, ಏಸುವಿನ, ಮಹಮ್ಮದನ ಆತ್ಮ, ನಾನೇ ಎಲ್ಲಾ ಗುರುಗಳ ಆತ್ಮ; ದರೋಡೆ ಮಾಡಿದ ಡಕಾಯಿತ ನಾನೇ, ಮರಣ ದಂಡನೆಗೆ ಗುರಿಯಾದ ಕೋಲೆಪಾತಕಿ ನಾನೇ, ನಾನೇ ವಿಶ್ವಾತ್ಮ. ಎದ್ದು</p>
		<p>ನಿಲ್ಲಿ, ಇದೇ ಪರಾಪೂಜೆ, ನೀವು ವಿಶ್ವಾತ್ಮರು. ಇದೇ ನಿಜವಾದ ನಮ್ರತೆ, ನೆಲದ ಮೇಲೆ ತೆವಳುತ್ತ ಪಾಪಿ ಎಂದು ಹಳಿದುಕೊಳ್ಳುವುದಲ್ಲ. ಭೇದಭಾವನೆಯ ತೆರೆ ಯಾವಾಗ ಜಾರಿ ಬೀಳುವುದೊ ಅದೇ ವಿಕಾಸದ ಪರಮಾವಧಿ. ಐಕ್ಯವೇ ಶ್ರೇಷ್ಠ ಧರ್ಮ. ನಾನು ಇಂತಹವನು ಅಂತಹವನು ಎಂದು ಹೇಳಿಕೊಳ್ಳುವುದು ಅಲ್ಪ ಭಾವನೆ, ಇದು ನಿಜವಾದ ನನ್ನ ಸತ್ಯವಲ್ಲ. ನಾನೇ ವಿಶ್ವಾತ್ಮ ಎಂದು ಈ ಭಾವನೆಯನ್ನು ಆಶ್ರಯಿಸಿ ಪರಮಾತ್ಮನ ಪರಾಪೂಜೆಯನ್ನು ನೀವು ಮಾಡಿ, ದೇವರು ಆತ್ಮ; ಅವನ ನೈಜ ಸ್ಥಿತಿಯನ್ನು ಆತ್ಮನ ಮೂಲಕ ಮಾತ್ರ ಪೂಜಿಸಬೇಕು. ಗೌಣೀ ಪೂಜೆಯ ಮೂಲಕ ಮಾನವನ ಪ್ರಾಪಂಚಿಕ ಚಿಂತನೆಗಳು ಆಧ್ಯಾತ್ಮಿಕ ಪೂಜೆಯಾಗಿ ಪರಿವರ್ತನೆಗೊಂಡು, ಕೊನೆಯಲ್ಲಿ ವಿಶ್ವವ್ಯಾಪಿಯಾದ ಪರಮಾತ್ಮನನ್ನು ಅಧ್ಯಾತ್ಮದ ಮೂಲಕ ಪೂಜಿಸುವನು. ಯಾವುದು ಮಿತಿಗೊಳಗಾಗಿರುವುದೋ ಅದು ಭೌತಿಕವಾದುದು. ಆತ್ಮ ಒಂದೇ ಅನಂತ, ದೇವರು, ಅಧ್ಯಾತ್ಮ, ವಿಭು, ಮಾನವ ಅಧ್ಯಾತ್ಮವಾದುದರಿಂದ ವಿಭು, ವಿಭುವೊಂದೇ ವಿಭುವನ್ನು ಪೂಜಿಸಬಲ್ಲದು ನಾವು ವಿಭುವನ್ನು ಪೂಜಿಸುವೆವು. ಇದೇ ಶ್ರೇಷ್ಠವಾದ ಪರಾಪೂಜೆ. ಈ ಭವ್ಯ ಭಾವನೆಗಳನ್ನು ಸಾಕ್ಷಾತ್ಕಾರ ಮಾಡಿಕೊಳ್ಳುವುದು ಎಷ್ಟು ಕಷ್ಟವಾದುದು ! ನಾನು ಸಿದ್ದಾಂತ ಮಾಡುತ್ತೇನೆ, ಮಾತನಾಡುತ್ತೇನೆ, ತತ್ತ್ವವನ್ನು ಪ್ರತಿಪಾದಿಸುತ್ತೇನೆ. ಆದರೆ ಮರುಕ್ಷಣದಲ್ಲಿ ಯಾವುದೋ ನನ್ನನ್ನು ವಿರೋಧಿಸುವುದು. ನನ್ನ ಅರಿವಿಲ್ಲದೆ ಕೋಪಗೊಳ್ಳುತ್ತೇನೆ. ಈ ಅಲ್ಪ ಅಹಂಕಾರವಲ್ಲದೆ ಪ್ರಪಂಚದಲ್ಲಿ ಮತ್ತೇನೂ ಇಲ್ಲ ಎಂದು ಭಾವಿಸುತ್ತೇನೆ. ನಾನು ಆತ್ಮ, ಈ ಕೆಲಸಕ್ಕೆ ಬರದ ವಸ್ತುವಿನಿಂದ ನನಗೇನು ಎನ್ನುವುದನ್ನು ಮರೆಯುವೆನು; ನಾನೇ ಆತ್ಮ, ನಾನೇ ಈ ಆಟವನ್ನೆಲ್ಲ ಆಡುತ್ತಿರುವುದು ಎಂಬುದನ್ನು ಮರೆಯುತ್ತೇನೆ. ನಾನು ದೇವರನ್ನು ಮರೆಯುತ್ತೇನೆ, ಸ್ವಾತಂತ್ರ್ಯವನ್ನು ಮರೆಯುತ್ತೇನೆ.</p>
		<p>ಮುಕ್ತಿಗೆ ಮಾರ್ಗ ಕತ್ತಿಯ ಅಲಗಿನಷ್ಟು ಹರಿತವಾಗಿದೆ, ದೂರವಾಗಿದೆ ಮತ್ತು ಕಷ್ಟಮಯವಾಗಿದೆ. ಋಷಿಗಳು ಇದನ್ನು ಪುನಃ ಪುನಃ ಹೇಳಿರುವರು. ಆದರೂ ಮನೋದೌರ್ಬಲ್ಯ ಮತ್ತು ಸೋಲು ನಿಮ್ಮನ್ನು ಬಂಧಿಸದಿರಲಿ. ಉಪನಿಷತ್ತುಗಳು, 'ಏಳಿ, ಜಾಗೃತರಾಗಿ, ಗುರಿ ಸೇರುವವರೆಗೆ ನಿಲ್ಲದಿರಿ'' ಎಂದು ಸಾರುವುವು. ದಾರಿ ಕತ್ತಿಯ ಅಲಗಿನಂತೆ ಹರಿತವಾಗಿದ್ದರೂ, ಬಹಳ ದೂರವಾಗಿದ್ದರೂ, ಕಷ್ಟಮಯವಾಗಿದ್ದರೂ, ನಾವು ನಿಜವಾಗಿ ದಾಟಿಯೇ ದಾಟುವೆವು. ಮಾನವನು ದೇವಾಸುರರಿಗೆ ಒಡೆಯನಾಗುವನು. ನಮ್ಮ ದುಃಖಕ್ಕೆ ನಾವಲ್ಲದೆ ಮತ್ತಾರೂ ಹೊಣೆಗಾರರಲ್ಲ. ಅಮೃತವನ್ನು ಅರಸಿಕೊಂಡು ಮಾನವ ಹೋದರೆ, ಅಲ್ಲಿ ಕಾರ್ಕೊಟಕ ವಿಷದ ಬಟ್ಟಲು ಮಾತ್ರ ಎಂದು ನೀವು ಭಾವಿಸುವಿರೇನು? ಅಮೃತ ಅಲ್ಲಿದೆ. ಹೋಗುವವರಿಗೆಲ್ಲ ಅದು ದೊರಕುವುದು. ದೇವರೇ ನಮಗೆ ಎಲ್ಲಾ ಧರ್ಮಗಳನ್ನು ತ್ಯಜಿಸಿ ನನ್ನಲ್ಲಿ ಶರಣಾಗು. ನಾನು ನಿನ್ನನ್ನು ಪಾರುಗಾಣಿಸುತ್ತೇನೆ, ಅಂಜಬೇಡ'' ಎಂಬ ಭರವಸೆ ನೀಡಿರುವನು. ಇಲ್ಲಿಯವರೆಗೆ ನಮಗೆ ಬಂದಿರುವ ಧರ್ಮಶಾಸ್ತ್ರಗಳೆಲ್ಲ ಇದನ್ನು ಸಾರುವುದನ್ನು ಕಾಣುತ್ತೇವೆ. ಇದೇ ವಾಣಿ ನಮಗೆ, 'ಸ್ವರ್ಗದಲ್ಲಿರುವಂತೆ ಇಲ್ಲಿಯೂ ನಿನ್ನ ಅಣತಿಯನ್ನು ಪಾಲಿಸುತ್ತೇವೆ; ಏಕೆಂದರೆ, ಇದೆಲ್ಲ ನಿನ್ನ ರಾಜ್ಯ, ನಿನ್ನ ಶಕ್ತಿ ಮತ್ತು</p>
		<p>ನಿನ್ನ ಮಹಿಮೆ'' ಎಂದು ಸಾರುವುದು. ಇದೆಲ್ಲ ಕಷ್ಟ, ಬಹಳ ಕಷ್ಟ,</p>
		<p>''ಹೇ ದೇವರೆ, ಈ ಕ್ಷಣವೇ ನಿನ್ನಲ್ಲಿ ಶರಣಾಗುವೆ. ನಿನ್ನ ಪ್ರೇಮಕ್ಕಾಗಿ ನಾನು ನನ್ನ ಸರ್ವವನ್ನೂ ತ್ಯಜಿಸುವೆ. ನಿನ್ನ ಪೀಠದ ಮೇಲೆ ಎಲ್ಲಾ ಒಳ್ಳೆಯದನ್ನೂ, ಎಲ್ಲಾ ಧರ್ಮಗಳನ್ನೂ ಅರ್ಪಿಸುವೆ. ನನ್ನ ಪಾಪ, ದುಃಖ, ಕರ್ಮ, ಒಳಿತು, ಕೆಡಕು ಎಲ್ಲವನ್ನೂ ನಿನಗೆ ಅರ್ಪಿಸುತ್ತೇನೆ. ನೀನು ಅವುಗಳನ್ನೆಲ್ಲ ಸ್ವೀಕರಿಸು. ನಿನ್ನನ್ನು ನಾನು ಎಂದಿಗೂ ಮರೆಯುವುದಿಲ್ಲ” ಎಂದು ಹೇಳುವೆ. ಒಂದು ಕ್ಷಣ ನಿನ್ನ ಇಚ್ಛೆಯಂತೆ ಆಗಲಿ ಎನ್ನುವೆ. ಮತ್ತೊಂದು ಕ್ಷಣ ಯಾವುದೋ ನನ್ನನ್ನು ಕೆಣಕಲು ಬಂದಾಗ ನಾನು ಕೋಪಗೊಂಡು ಭುಗಿಲ್ ಎಂದು ಏಳುವೆನು. ಎಲ್ಲಾ ಧರ್ಮಗಳ ಗುರಿ ಒಂದೇ. ಆದರೆ ಗುರುಗಳು ಹೇಳುವ ರೀತಿಯಲ್ಲಿ ವ್ಯತ್ಯಾಸವಾಗುವುದು. ಧರ್ಮ ಅನಿತ್ಯವಾದ ನಾನು ಎಂಬುದನ್ನು ನಾಶಮಾಡಲು ಯತ್ನಿಸುವುದು. ಆಗ ನಿಜವಾದ ಭಗವಂತನೇ ಆಗಿರುವ 'ನಾನು' ಅಲ್ಲಿ ನೆಲಸಲು ಸಾಧ್ಯ. 'ನಿನ್ನ ದೇವರಾದ ಸರ್ವೆಶ್ವರನಾದ ನಾನು ಬಹಳ ಅಸೂಯಾಪರನು. ನಾನಲ್ಲದೆ ಮತ್ತಾವ ದೇವರನ್ನೂ ನೀನು ಇಟ್ಟುಕೊಳ್ಳಕೂಡದು'' ಎಂದು ಹೀಬೂ ಶಾಸ್ತ್ರ ಸಾರುವುದು. ದೇವರೊಬ್ಬನೇ ಇರಬೇಕು. ಅಲ್ಲಿ 'ನಾನಲ್ಲ, ನೀನು'' ಎಂದು ಹೇಳಬೇಕು. ದೇವರಲ್ಲದ ಎಲ್ಲವನ್ನೂ ತ್ಯಜಿಸಬೇಕು. ಅವನು, ಅವನೊಬ್ಬನೇ ಅಲ್ಲಿ ಆಳಬೇಕು. ನಾವು ಬಹಳ ಕಷ್ಟಪಟ್ಟು ಹೋರಾಡಬಹುದು. ಆದರೂ ಮರುಕ್ಷಣವೇ ಕಾಲು ಜಾರಬಹುದು. ಆಗ ಸಹಾಯಕ್ಕೆ ತಾಯಿಯನ್ನು ಕರೆಯುತ್ತೇವೆ. ನಾವೊಬ್ಬರೇ ಇರಲಾರೆವು ಎಂದು ತೋರುವುದು. ಜೀವನ ಅನಂತವಾಗಿರುವುದು. 'ನಿನ್ನ ಆಣತಿಯಂತೆ ನಡೆಯುವೆನು' ಎಂಬುದು ಅದರಲ್ಲಿ ಒಂದು ಅಧ್ಯಾಯ. ನಾವು ಎಲ್ಲಾ ಅಧ್ಯಾಯಗಳನ್ನೂ ತಿಳಿದಲ್ಲದೆ ಇಡೀ ಗ್ರಂಥವನ್ನು ತಿಳಿಯಲಾಗುವುದಿಲ್ಲ. ನಿನ್ನ ಇಚ್ಛೆಯಂತೆ ಆಗಲಿ' ಎನ್ನುವೆವು. ಆದರೆ ಪ್ರತಿಕ್ಷಣವೂ ಈ ದೊಹಿ ಅಹಂಕಾರ ತಲೆಯನ್ನು ಎತ್ತುವುದು. ಆದರೂ ನಾವು ಅಲ್ಪಾತ್ಮವನ್ನು ಗೆಲ್ಲಬೇಕಾದರೆ ಪದೇ ಪದೇ ಇದನ್ನು ಹೇಳುತ್ತಿರಬೇಕಾಗುವುದು. ನಾವು ದ್ರೋಹಿಯ ಸೇವೆಯನ್ನು ಮಾಡಿಯೂ ಉದ್ದಾರವಾಗಲಾರೆವು. ದ್ರೋಹಿಗಲ್ಲದೆ ಇತರರಿಗೆ ಮುಕ್ತಿಯಿದೆ. ದ್ರೋಹಿಗಳಂತೆ ನಾವು ಶಿಕ್ಷಾರ್ಹರು. ನಮ್ಮ ಪರಮಾತ್ಮನ ವಾಣಿಯಂತೆ ನಡೆಯದೆ ಇದ್ದರೆ ನಾವು ಆತ್ಮದ್ರೋಹಿಗಳಾಗುವೆವು. ಜಗನ್ಮಾತೆಯ ಗೌರವಕ್ಕೆ ದ್ರೋಹಿಗಳಾಗುವೆವು. ಏನಾದರೂ ಆಗಲಿ, ನಾವೆಲ್ಲ ಪರಮಾತ್ಮನಿಗೆ ನಮ್ಮ ತನುಮನಗಳನ್ನು ಅರ್ಪಿಸೋಣ. ಹಿಂದೂ ದಾರ್ಶನಿಕನೊಬ್ಬ “ನಿನ್ನ ಇಚ್ಛೆ ಯಂತಾಗಲಿ'' ಎಂದು ಎರಡು ವೇಳೆ ಹೇಳುವುದು ದ್ರೋಹಮಾಡಿದಂತೆ ಆಗುವುದು ಎನ್ನುವನು. 'ನಿನ್ನ ಇಚ್ಛೆಯಂತಾಗಲಿ”, ಹೆಚ್ಚಿಗೆ ಏನು ಬೇಕು? ಎರಡು ಬಾರಿ ಏತಕ್ಕೆ ಹೇಳಬೇಕು. ಒಳ್ಳೆಯದು ಒಳ್ಳೆಯದೆ. ನಾವು ಅದನ್ನು ಪುನಃ ಹಿಂದಕ್ಕೆ ತೆಗೆದು ಕೊಳ್ಳಬೇಕಾಗಿಲ್ಲ. “ಸ್ವರ್ಗದಂತೆ ಮರ್ತ್ಯಲೋಕದಲ್ಲಿಯೂ ನಿನ್ನ ಇಚ್ಚೆ ನೆರವೇರಲಿ. ಏಕೆಂದರೆ ಎಂದೆಂದಿಗೂ ಈ ರಾಜ್ಯ ನಿನ್ನದು, ಶಕ್ತಿ ನಿನ್ನದು, ಮಹಿಮೆ ನಿನ್ನದು”..</p>
	</section>
	<section class="level1 unnumbered" epub:type="chapter" role="doc-chapter" id="id-042">
		<h1 class="level1-title" epub:type="title">ಧರ್ಮದ ಹಕ್ಕುದಾರಿಕೆ <sup><a epub:type="noteref" href="999-aside.xhtml#id-001-80">*</a></sup></h1>
		<p>(ಭಾನುವಾರ, ೫ನೇ ಜನವರಿ)</p>
		<p>ನೀವು ಮಕ್ಕಳಾಗಿದ್ದಾಗ ಮನೋಹರವಾದ ಸೂಯ್ಯೋದಯವನ್ನು ನೋಡಿ ಎಂತಹ ಒಂದು ಆನಂದದಲ್ಲಿ ಭಾಗಿಗಳಾಗಿದ್ದೀರಿ ಎಂಬುದು ನಿಮ್ಮಲ್ಲಿ ಹಲವರಿಗೆ ನೆನಪಿರಬಹುದು. ನಿಮ್ಮಲ್ಲಿ ಎಲ್ಲರೂ ಜೀವನದಲ್ಲಿ ಒಂದಲ್ಲ ಒಂದು ಬಾರಿಯಾದರೂ ಮನೋಹರವಾದ ಸೂರಾಸ್ತಮಯವನ್ನು ನೋಡಿರುವಿರಿ. ಕಲ್ಪನೆಯಲ್ಲಾದರೂ ಅದರ ಆಚೆ ಏನಿದೆ ಎಂದು ಊಹಿಸಲೂ ಯತ್ನಿಸಿರುವಿರಿ. ನಿಜವಾಗಿಯೂ ವಿಶ್ವದ ಹಿಂದೆಲ್ಲಾ ಇರುವುದು ಇದೇ. ಇದರಿಂದಲೇ ಎಲ್ಲವೂ ಉದ್ಭವಿಸಿ ಕೊನೆಗೆ ಇದರಲ್ಲಿಯೇ ಲೀನವಾಗುವುದು. ಇಡೀ ವಿಶ್ವವೂ ಅವ್ಯಕದಿಂದ ಅಭಿವ್ಯಕ್ತಗೊಂಡು ಅವ್ಯಕ್ತದಲ್ಲಿಯೇ ಲೀನವಾಗುವುದು. ಕತ್ತಲೆಯ ಗರ್ಭದಿಂದ ಮಗು ತೆವಳುತ್ತ ಬರುವುದು; ಪುನಃ ವೃದ್ದನಾದ ಮೇಲೆ ಕತ್ತಲೆಯ ಕಡೆಗೆ ತೆವಳುತ್ತ ಹೋಗುವುದು,</p>
		<p>. ನಮ್ಮ ಜಗತ್ತು, ಪಂಚೇಂದ್ರಿಯಗಳಿಗೆ ಗೋಚರವಾದ ಜಗತ್ತು, ಯುಕ್ತಿ ಪೂರಿತವಾದ, ಬೌದ್ಧಿಕವಾದ ಈ ಜಗತ್ತು ಎರಡು ಕಡೆಗಳಲ್ಲಿಯೂ ಅನಂತವಾದ ಮತ್ತು ಅಜೇಯವಾದ ವಸ್ತುವಿನಿಂದ ಸುತ್ತುವರಿಯಲ್ಪಟ್ಟಿದೆ. ಇದನ್ನೇ ನಾವು ಅನ್ವೇಷಣೆ ಮಾಡಬೇಕಾಗಿದೆ. ಇಲ್ಲಿಯೇ ನಾವು ಪ್ರಶ್ನೆಗಳನ್ನು ಕೇಳಬೇಕಾಗಿದೆ. ಇಲ್ಲಿಯೇ ಸತ್ಯಾಂಶಗಳಿರುವುದು. ಇಲ್ಲಿಂದ ಬಂದ ಬೆಳಕನ್ನೇ ಪ್ರಪಂಚದಲ್ಲಿ ಧರ್ಮವೆಂದು ಕರೆಯುವುದು. ಮುಖ್ಯವಾಗಿ ಧರ್ಮವು ಅತೀಂದ್ರಿಯಕ್ಕೆ ಸಂಬಂಧಪಟ್ಟದ್ದು, ಎಂದಿಗೂ ಇಂದ್ರಿಯ ಪ್ರಪಂಚಕ್ಕೆ ಸಂಬಂಧಪಟ್ರದಲ್ಲ. ಅದು ಯುಕಿಗೆ ಅತೀತವಾಗಿರುವುದು, ಬುದ್ದಿಯ ಕ್ಷೇತ್ರಕ್ಕೆ ಅತೀತವಾಗಿರುವುದು. ಇದುವರೆಗೆ ಅಜೇಯವಾದ ಮತ್ತು ಎಂದೆಂದಿಗೂ ನಮಗೆ ಜೈಯವಾಗಲಾರದಾದ ಒಂದು ದರ್ಶನವನ್ನು, ಸ್ಫೂರ್ತಿಯನ್ನು ಅನುಭವಿಸುವುದು ಆಗಿದೆ. ಧರ್ಮವು ಅಜೇಯವಾದುದನ್ನು ಜೈಯಕ್ಕಿಂತಲೂ ಶ್ರೇಷ್ಠವನ್ನಾಗಿ ಮಾಡುವುದು. ಏಕೆಂದರೆ ಅದು ಎಂದೆಂದಿಗೂ ಜೈಯವಾಗುವುದಿಲ್ಲ. ಮಾನವ ಜನಾಂಗದ ಆದಿಯಿಂದಲೂ ಈ ಅನ್ವೇಷಣೆ ಮಾನವನಲ್ಲಿದೆ ಎಂದು ನಾನು ನಂಬುತ್ತೇನೆ. ಈ ಅತೀತವಾದುದರ ಸಂಶೋಧನೆ, ಇದನ್ನು ಅರಿಯುವುದಕ್ಕೆ ಮಾಡಿದ ಹೋರಾಟ, ಬುದ್ದಿಯ ಮೂಲಕ ಅವನು ಮಾಡಿದ ಸರ್ವಪ್ರಯತ್ನಗಳು ಮಾನವ ಜನಾಂಗದ ಇತಿಹಾಸದಲ್ಲಿ ಇಲ್ಲದ ಕಾಲವೇ ಇಲ್ಲ. ಮನುಷ್ಯನ ಮನಸ್ಸು ಎಂಬ ನಮ್ಮ ಈ ಸಣ್ಣ ಪ್ರಪಂಚದಲ್ಲಿ ಒಂದು ಆಲೋಚನೆಯು ಏಳುವುದನ್ನು ನಾವು ನೋಡುತ್ತೇವೆ. ಇದು ಎಲ್ಲಿಂದ ಏಳುವುದು ಎಂಬುದು ನಮಗೆ ಗೊತ್ತಿಲ್ಲ. ಅದು ಮಾಯವಾದಮೇಲೆ ಎಲ್ಲಿಗೆ ಹೋಗುವುದೋ ಅದೂ ನಮಗೆ ಗೊತ್ತಿಲ್ಲ. ಬ್ರಹ್ಮಾಂಡ, ಪಿಂಡಾಂಡಗಳು ಒಂದೇ ಜಾಡಿನಲ್ಲಿ ಇರುವಂತೆ ಕಾಣುವುವು; ಒಂದೇ ರೀತಿ ಇರುವಂತೆ ಒಂದೇ ರೀತಿ ಸ್ಪಂದಿಸುತ್ತಿರುವಂತೆ ನಮಗೆ ಕಾಣುವುದು.</p>
		<p>ಧರ್ಮವು ಹೊರಗಿನಿಂದ ಬರುವುದಿಲ್ಲ, ಒಳಗಿನಿಂದ ಬರುವುದು ಎಂಬ ಹಿಂದೂಗಳ ಸಿದ್ದಾಂತವನ್ನು ನಿಮಗೆ ತಿಳಿಸಲು ಯತ್ನಿಸುತ್ತೇನೆ. ಧಾರ್ಮಿಕ ಭಾವನೆ ಮನುಷ್ಯನ </p>
		<p>ಸ್ವಭಾವದಲ್ಲೇ ಅಡಗಿದೆ. ಅವನು ತನ್ನ ಮನಸ್ಸು ಮತ್ತು ದೇಹಗಳನ್ನು ತ್ಯಜಿಸುವವರೆಗೆ, ಆಲೋಚನೆ ಮತ್ತು ಪ್ರಾಣವನ್ನು ನಿಲ್ಲಿಸುವವರೆಗೆ, ಧರ್ಮವನ್ನು ನಿಲ್ಲಿಸಲಾರ ಎಂಬುದು ನನ್ನ ನಂಬಿಕೆ. ಎಲ್ಲಿಯವರೆಗೆ ಮನುಷ್ಯ ಆಲೋಚಿಸುವ ಸ್ಥಿತಿಯಲ್ಲಿರುವನೋ ಅಲ್ಲಿಯವರೆಗೆ ಈ ಹೋರಾಟ ಮುಂದೆ ಸಾಗುವುದು. ಅಲ್ಲಿಯವರೆಗೆ ಅವನಿಗೆ ಯಾವುದಾದರೂ ಒಂದು ಬಗೆಯ ಧರ್ಮ ಇರುವುದು. ಆದಕಾರಣ ಈ ಪ್ರಪಂಚದಲ್ಲಿ ಹಲವು ಬಗೆಯ ಧರ್ಮಗಳು ಇರುವುವು. ಇದೊಂದು ದಿಗ್ಭ್ರಮೆ ಹಿಡಿಸುವಂತಹ ಅಧ್ಯಯನ. ಆದರೆ ನಮ್ಮಲ್ಲಿ ಅನೇಕರು ಭಾವಿಸುವಂತೆ ಇದೊಂದು ನಿಷ್ಟ್ರಯೋಜಕವಾದ `ಊಹೆಯಲ್ಲ. ಈ ಗೊಂದಲದ ಮಧ್ಯದಲ್ಲಿ ಒಂದು ಸಾಮರಸ್ಯವಿದೆ; ಅಪಶ್ರುತಿಗಳ ಮಧ್ಯದಲ್ಲಿ ಒಂದು ಶ್ರುತಿ ಇದೆ. ಯಾರಿಗೆ ಇದನ್ನು ಕೇಳಲು ತಾಳ್ಮೆಯಿದೆಯೋ ಅವರಿಗೆ ಇದು ವೇದ್ಯವಾಗುವುದು.</p>
		<p>ಈಗಿನ ಕಾಲದಲ್ಲಿ ಎಲ್ಲಕ್ಕಿಂತಲೂ ಮುಖ್ಯವಾದ ಪ್ರಶ್ನೆಯೇ ಇದು: ಈಗ ನಮಗೆ ತಿಳಿದಿರುವುದು ಮತ್ತು ಮುಂದೆ ತಿಳಿಯುವುದಕ್ಕೆ ಸಾಧ್ಯವಾಗಿರುವುದು - ಇವು ಅಜೇಯವಾದುದು ಮತ್ತು ಮುಂದೆ ಎಂದೆಂದಿಗೂ ವೇದ್ಯವೇ ಆಗದೆ ಇರುವುದರಿಂದ ಸುತ್ತುವರಿಯಲ್ಪಟ್ಟಿದೆ ಎಂದು ಇಟ್ಟುಕೊಂಡರೂ, ಅದನ್ನು ತಿಳಿಯುವುದಕ್ಕೆ ಏತಕ್ಕೆ ಪ್ರಯತ್ನಿಸುವುದು? ನಮಗೆ ತಿಳಿದಿರುವ ವಸ್ತುಗಳಲ್ಲೇ ಏತಕ್ಕೆ ತೃಪ್ತರಾಗಬಾರದು? ತಿನ್ನುವುದು, ಕುಡಿಯುವುದು, ಸ್ವಲ್ಪ ಸಮಾಜಸೇವೆ ಇವಿಷ್ಟರಲ್ಲೇ ನಾವೇಕೆ ತೃಪ್ತರಾಗಿರಬಾರದು? ಈ ಭಾವನೆ ಈಗ ಪ್ರಚಲಿತವಾಗಿದೆ. ಘನ ವಿದ್ವಾಂಸನಿಂದ ಹಿಡಿದು ಹರಟುವ ಹುಡುಗನವರೆಗೆ ಪ್ರಪಂಚಕ್ಕೆ ಒಳ್ಳೆಯದನ್ನು ಮಾಡಿ, ಧರ್ಮವೆಂದರೆ ಇದೇ. ಅನಂತರ ಏನು ಎಂಬುದನ್ನು ಕುರಿತು ಚಿಂತಿಸಿ ನಿನ್ನ ತಲೆಯನ್ನು ಕೆಡಿಸಿಕೊಳ್ಳಬೇಡ' ಎಂಬುದು ಎಷ್ಟು ಪ್ರಚಲಿತವಾಗಿದೆಯೆಂದರೆ, ಇದೊಂದು ನಿರ್ವಿವಾದ ಸತ್ಯದಂತೆ ಇದೆ.</p>
		<p>ಆದರೆ ಅದೃಷ್ಟವಶಾತ್ ಅತೀತವಾದುದನ್ನು ಕುರಿತು ವಿಚಾರಿಸದೆ ನಮಗೆ ಸಾಧ್ಯವೇ ಇಲ್ಲ. ಈಗ ನಮಗೆ ಗೊತ್ತಿರುವುದು, ವ್ಯಕ್ತವಾಗಿರುವುದು, ಅವ್ಯಕ್ತದ ಯಾವುದೋ ಒಂದು ಅಂಶವಾಗಿದೆ. ನಮಗೆ ತಿಳಿದಿರುವ ಇಂದ್ರಿಯ ಪ್ರಪಂಚ ಅನಂತವಾದ ಆಧ್ಯಾತ್ಮಿಕ ಪ್ರಪಂಚದ ಒಂದು ಸಣ್ಣ ಅಂಶ ಮಾತ್ರವಾಗಿದೆ. ಅದರ ಯಾವುದೋ ಒಂದು ಚೂರು ಮಾತ್ರ ಇಂದ್ರಿಯ ಪ್ರಪಂಚವಾಗಿ ತೋರಿಕೊಳ್ಳುತ್ತಿದೆ. ಯಾವುದು ಅತೀತವಾಗಿರುವುದೋ ಅದನ್ನು ತಿಳಿದುಕೊಳ್ಳದೆ ನಮಗೆ ತೋರುವ ಒಂದು ತುಣುಕನ್ನು ವಿವರಿಸುವುದು ಹೇಗೆ ? ಒಂದು ದಿನ ಸಾಕ್ರಟೀಸ್, ಅಥೆನ್ಸ್ ನಗರದಲ್ಲಿ ಮಾತನಾಡುತ್ತಿದ್ದಾಗ ಭಾರತದಿಂದ ಅಲ್ಲಿಗೆ ಹೋಗಿದ್ದ ಒಬ್ಬ ಬ್ರಾಹ್ಮಣನನ್ನು ಕಂಡನು. ಸಾಕ್ರಟೀಸ್ ಬ್ರಾಹ್ಮಣನಿಗೆ, “ಮಾನವ ಕೋಟಿಯ ಶ್ರೇಷ್ಠವಾದ ಅಧ್ಯಯನ ಎಂದರೆ ಮಾನವನೇ ಆಗಿರುವನು” ಎಂದನು. ಅದಕ್ಕೆ ಬ್ರಾಹ್ಮಣನು ತಕ್ಷಣವೇ, “ದೇವರನ್ನು ಮೊದಲು ತಿಳಿಯದೆ ಮನುಷ್ಯನನ್ನು ಹೇಗೆ ತಿಳಿಯಬಲ್ಲೆ?'' ಎಂದು ಉತ್ತರ ಕೊಟ್ಟನು. ಈ ದೇವರು ನಿತ್ಯ ಅಜೇಯವಾದುದು ಅಥವಾ ನಿರಪೇಕ್ಷವಾದುದು, ಅನಂತವಾದುದು ಅಥವಾ ನಾಮರಹಿತವಾದುದು. ಇದನ್ನು ನೀವು ಯಾವ ಹೆಸರಿನಿಂದ ಬೇಕಾದರೂ</p>
		<p>ಕರೆಯಬಹುದು. ಇದು ಮಾತ್ರ ನಿಮಗೆ ಈಗ ತಿಳಿದಿರುವ, ಮುಂದೆ ತಿಳಿಯಬಹುದಾದ ಜಗತ್ತಿಗೆ ಮತ್ತು ಈ ಜೀವನಕ್ಕೆ ಯುಕ್ತಿಪೂರಿತವಾದ ವಿವರಣೆಯನ್ನು ಕೊಡಬಲ್ಲದು. ನಿಮ್ಮ ಎದುರಿಗಿರುವ ಯಾವುದಾದರೂ ವಸ್ತುವನ್ನು ತೆಗೆದುಕೊಳ್ಳಿ. ತುಂಬಾ ಸ್ಕೂಲವಾಗಿರುವುದನ್ನು ಬೇಕಾದರೆ ತೆಗೆದುಕೊಳ್ಳಿ; ರಸಾಯನ ಶಾಸ್ತ್ರವನ್ನೇ ತೆಗೆದುಕೊಳ್ಳಿ, ಭೌತಶಾಸ್ತ್ರವನ್ನೇ ತೆಗೆದುಕೊಳ್ಳಿ, ಖಗೋಳಶಾಸ್ತ್ರವನ್ನೇ ತೆಗೆದುಕೊಳ್ಳಿ ಅಥವಾ ಜೀವ ವಿಜ್ಞಾನವನ್ನೇ ತೆಗೆದುಕೊಳ್ಳಿ. ಅದನ್ನು ವಿಶ್ಲೇಷಣೆ ಮಾಡಿ ತಿಳಿದುಕೊಳ್ಳುತ್ತ ಮುಂದೆ ಮುಂದೆ ಹೋಗಿ, ಅದರ ಸ್ಕೂಲವಾದ ಆಕಾರ ಮೊದಲು ಮಾಯವಾಗುತ್ತ ಬರುವುದು. ಅನಂತರ ಸೂಕ್ಷ್ಮ ಸೂಕ್ಷ್ಮವಾಗುತ್ತ ಬರುವುದು. ಅಂತೂ ನಾವು ಭೌತಿಕ ಪ್ರಪಂಚದಿಂದ ಭೌತಾತೀತ ಪ್ರಪಂಚಕ್ಕೆ ಹಾರಬೇಕಾದ ಸಮಯವು ಬರುವುದು. ಸ್ಕೂಲವು ಸೂಕ್ಷ್ಮದಲ್ಲಿ ಪರವಸಾನವಾಗುವುದು. ಭೌತಶಾಸ್ತ್ರವು ತತ್ತ್ವಶಾಸ್ತ್ರದಲ್ಲಿ ಪರವಸಾನವಾಗ ಬೇಕಾಗುವುದು. ಪ್ರತಿಯೊಂದು ಜ್ಞಾನಕ್ಷೇತ್ರದಲ್ಲಿಯೂ ಹೀಗೆಯೆ ಇದೆ.</p>
		<p>- ಇದರಂತೆಯೇ ನಮ್ಮಲ್ಲಿ ಎಲ್ಲವೂ - ನಮ್ಮ ಸಮಾಜ, ನಮ್ಮ ಪರಸ್ಪರ ಸಂಬಂಧ, ನಮ್ಮ ಧರ್ಮ ಮತ್ತು ನೀವು ಯಾವುದನ್ನು ನೀತಿ ಎಂದು ಕರೆಯುವಿರೋ ಇವುಗಳೆಲ್ಲ ಕೇವಲ ಪ್ರಯೋಜನ ದೃಷ್ಟಿಯ ಆಧಾರದ ಮೇಲೆಯೇ ನೀತಿಯನ್ನು ವಿವರಿಸುವ ಪ್ರಯತ್ನಗಳಾಗಿವೆ. ಆದರೆ ಯುಕ್ತಿಯುತವಾದ ಒಂದು ನೀತಿ ಸಿದ್ಧಾಂತವನ್ನು ಮಂಡಿಸಲು ನಿಮಗೆ ಸಾಧ್ಯವೇ ಎಂದು ಸವಾಲು ಹಾಕುತ್ತೇನೆ. ಇತರರಿಗೆ ಒಳ್ಳೆಯದನ್ನು ಮಾಡಿ; ಏತಕ್ಕೆಂದರೆ ಇದೇ ಸರ್ವ ಶ್ರೇಷ್ಠವಾದ ಪ್ರಯೋಜನ ಎನ್ನುವರು. ಬಹುಶಃ ಮತ್ತೊಬ್ಬ, “ನನಗೆ ಪ್ರಯೋಜನ ಬೇಕಾಗಿಲ್ಲ, ಇನ್ನೊಬ್ಬರ ತಲೆಯನ್ನು ಒಡೆದು ನಾನು ಶ್ರೀಮಂತನಾಗಬೇಕು'' ಎಂದು ಹೇಳಿದರೆ ನೀವು ಏನು ಹೇಳುತ್ತೀರಿ? ಇದು ಗುರುವಿಗೆ ತಿರುಮಂತ್ರ ಹೇಳಿದಂತೆ, ಈ ಪ್ರಪಂಚಕ್ಕೆ ಒಳ್ಳೆಯದನ್ನು ಮಾಡಿದರೆ ನನಗೆ ಬಂದ ಪ್ರಯೋಜನವೇನು? ಇತರರು ಸುಖವಾಗಿರಲಿ ಎಂದು ನಾನು ಕಷ್ಟಪಡುವುದಕ್ಕೆ ನಾನೇನು ಮೂರ್ಖನೆ? ಸಮಾಜಕ್ಕೆ ಅತೀತವಾಗಿರುವುದು ಮತ್ತಾವುದೂ ಇಲ್ಲದೇ ಇದ್ದರೆ, ಪಂಚೇಂದ್ರಿಯಗಳಿಗೆ ಅತೀತವಾದ ಯಾವ ಶಕ್ತಿಯೂ ಇಲ್ಲದೇ ಇದ್ದರೆ, ನಾನೇ ಏತಕ್ಕೆ ಸುಖಪಡಬಾರದು? ನನ್ನ ಸಹೋದರನ ಕತ್ತನ್ನು ಕತ್ತರಿಸಿ ಪೋಲಿಸಿನವರಿಗೆ ಸಿಕ್ಕದಂತೆ ನೋಡಿಕೊಂಡು ನಾನೇ ಏತಕ್ಕೆ ಸುಖವಾಗಿರಬಾರದು? ಇದಕ್ಕೆ ನೀವು ಏನು ಉತ್ತರ ಕೊಡುತ್ತೀರಿ? ನೀವು ಇರುವ ಸ್ಥಳದಿಂದ ನಿಮ್ಮನ್ನು ಕದಲಿಸಿದರೆ ನೀವು ಸ್ನೇಹಿತನೇ, ಒಳ್ಳೆಯದಕ್ಕಾಗಿಯೇ ಒಳ್ಳೆಯವನಾಗಿರಬೇಕು' ಎಂದು ಹೇಳುತ್ತೀರಿ. ಒಳ್ಳೆಯದನ್ನು ಮಾಡುವುದು ಒಳ್ಳೆಯದು ಎಂದು ವ್ಯಕ್ತಿಯಲ್ಲಿರುವ ಯಾವುದು ಹೇಳುವುದು? ಇದು ನಮಗೆ ಆತ್ಮನ ಮಹಿಮೆಯನ್ನು ತೋರುವುದು. ಸೌಂದರ್ಯವನ್ನು, ಎಲ್ಲವನ್ನೂ ಆಕರ್ಷಿಸುವ ಒಳ್ಳೆಯದರ ಶಕ್ತಿಯನ್ನು, ಒಳ್ಳೆಯತನದಲ್ಲಿರುವ ಅನಂತವಾದ ಶಕ್ತಿಯನ್ನು, ಯಾವುದು ತೋರುವುದು? ನಾವು ದೇವರು ಎಂದು ಕರೆಯುವುದು ಅದನ್ನೇ ಅಲ್ಲವೇ?</p>
		<p>ಎರಡನೆಯದಾಗಿ, ನಾನು ಮತ್ತೂ ಒಂದು ಸೂಕ್ಷ್ಮವಾದ ವಿಷಯವನ್ನು ಹೇಳಬೇಕಾಗಿದೆ. ನೀವು ಅದನ್ನು ಏಕಾಗ್ರತೆಯಿಂದ ಕೇಳಬೇಕು. ನಾನು ಹೇಳಿರುವುದರ ಮೇಲೆ ನೀವು ದೀರ್ಘವಾದ ಆಲೋಚನೆ ಮಾಡದೇ ಯಾವ ತೀರ್ಮಾನಕ್ಕೂ ಬರಬೇಡಿ. ಈ ಪ್ರಪಂಚಕ್ಕೆ ನಾವೇನೂ ಹೆಚ್ಚು ಒಳ್ಳೆಯದನ್ನು ಮಾಡಲಾರೆವು, ಪ್ರಪಂಚಕ್ಕೆ ಒಳ್ಳೆಯದನ್ನು ಮಾಡುವುದೇನೋ ಒಳ್ಳೆಯದು. ಆದರೆ ಪ್ರಪಂಚಕ್ಕೆ ನಾವು ಒಳ್ಳೆಯದನ್ನು ಮಾಡಬಲ್ಲೆವೇ? ನಾವು ನೂರಾರು ವರುಷಗಳಿಂದ ಅದಕ್ಕಾಗಿ ಹೋರಾಡಿ ಏನನ್ನಾದರೂ ಒಳ್ಳೆಯದನ್ನು ಮಾಡಿರುವೆವೆ? ಪ್ರಪಂಚದ ಸುಖದ ಮೊತ್ತವನ್ನು ನಾವೇನಾದರೂ ವೃದ್ಧಿ ಮಾಡಿರುವವೆ? ಪ್ರಪಂಚದ ಸುಖವನ್ನು ವೃದ್ಧಿಮಾಡಲು ನೂರಾರು ದಾರಿಗಳನ್ನು ಪ್ರತಿದಿನ ಹೊಸ ಹೊಸದಾಗಿ ಮಾಡಿರುವರು. ಇದು ನೂರಾರು ಸಾವಿರಾರು ವರುಷಗಳಿಂದ ಆಗುತ್ತಿದೆ. ಈಗ ಪ್ರಪಂಚದಲ್ಲಿ ಇರುವ ಸುಖದ ಮೊತ್ತ ಒಂದು ನೂರು ವರುಷಗಳ ಹಿಂದೆ ಇದ್ದುದಕ್ಕಿಂತ ಹೆಚ್ಚು ಆಗಿದೆಯೆ ಎಂದು ನಿಮ್ಮನ್ನು ಕೇಳುತ್ತೇನೆ. ಅದು ಆಗಿರಲಾರದು. ಸಾಗರದಲ್ಲಿ ಏಳುವ ಪ್ರತಿಯೊಂದು ಅಲೆಯ ಹಿಂದೆಯೂ ಒಂದು ಬೀಳು ಇದ್ದೇ ತೀರಬೇಕು. ಒಂದು ದೇಶವು ಬಲಾಡ್ಯವಾಗಿ ಶ್ರೀಮಂತವಾದರೆ ಮತ್ತೆಲ್ಲೋ ಇರುವ ಇನ್ನೊಂದು ದೇಶ ಅದಕಾಗಿ ವಥಪಟ್ಟಿರಬೇಕು. ಹೊಸದಾಗಿ ಕಂಡುಹಿಡಿದ ಪ್ರತಿಯೊಂದು ಯಂತ್ರವೂ ಇಪ್ಪತ್ತು ಜನರನ್ನು ಶ್ರೀಮಂತರನ್ನಾಗಿ ಮಾಡುವುದು, ಇಪ್ಪತ್ತು ಸಾವಿರ ಜನರನ್ನು ಬಡವರನ್ನಾಗಿ ಮಾಡುವುದು. ಯಾವಾಗಲೂ ಪೈಪೋಟಿಯ ನಿಯಮವೇ ಪ್ರಚಲಿತವಾಗಿರುವುದು. ಶಕ್ತಿಯ ಒಟ್ಟು ಮೊತ್ತ ಯಾವಾಗಲೂ ಒಂದೇ ಸಮನಾಗಿ ಇರುತ್ತದೆ. ದುಃಖವಿಲ್ಲದೆ ನಮಗೆ ಸುಖವು ಸಿಕ್ಕಬಲ್ಲದೆಂದು ಭಾವಿಸುವುದು ಅವಿವೇಕದ ಮಾತು, ಸುಖವನ್ನು ಹೆಚ್ಚಿಸುವ ಸಾಧನಗಳು ಹೆಚ್ಚಾದರೆ ಪ್ರಪಂಚದ ಬೇಡಿಕೆಗಳೂ ಜಾಸ್ತಿಯಾಗುವುವು. ಯಾವಾಗ ನಮ್ಮ ಬೇಡಿಕೆಗಳು ಹೆಚ್ಚಾಗುವುವೋ ಆಗ ಆಸೆಯೂ ವೃದ್ಧಿಯಾಗುವುದು. ಅದನ್ನು ಎಂದಿಗೂ ನಾವು ತೃಪ್ತಿಪಡಿಸಲಾರೆವು. ಈ ಬಯಕೆ, ಈ ಆಸೆಯನ್ನು ಯಾವುದು ತೃಪ್ತಿಪಡಿಸಬಲ್ಲದು? ಎಲ್ಲಿಯವರೆಗೆ ಈ ಬಯಕೆಗಳು ನಮ್ಮಲ್ಲಿ ಇರುವುವೋ ಅಲ್ಲಿಯವರೆಗೆ ದುಃಖ ತಪ್ಪಿದ್ದಲ್ಲ. ಸುಖವಾದ ಮೇಲೆ ದುಃಖ, ದುಃಖವಾದ ಮೇಲೆ ಸುಖ. ಇದೇ ಜೀವನದ ಸ್ವಭಾವವಾಗಿದೆ. ನಾವು ಒಳ್ಳೆಯದನ್ನು ಮಾಡಲೋಸುಗ ಈ ಪ್ರಪಂಚ ಇದೆ ಎಂದು ಭಾವಿಸಿದಿರಾ? ಈ ಪ್ರಪಂಚದಲ್ಲಿ ಬೇರೊಂದು ಶಕ್ತಿ ಕೆಲಸ ಮಾಡುತ್ತಿಲ್ಲ ಎಂದು ಭಾವಿಸಿದಿರಾ? ಪ್ರಪಂಚವನ್ನು ನಮಗೆ ನಿಮಗೆ ನೋಡಿಕೊಳ್ಳುವುದಕ್ಕೆ ಹೇಳಿ ದೇವರು ಸತ್ತುಹೋಗಿರುವನು ಎಂದು ಭಾವಿಸಿದಿರೇನು? ನಿತ್ಯನಾದ ದಯಾಮಯನಾದ, ಸರ್ವಶಕ್ತನಾದ, ಚಿರಜಾಗ್ರತನಾದ, ಪ್ರಪಂಚ ನಿದ್ರಿಸುತ್ತಿದ್ದರೂ ಯಾರು ಒಂದು ಕ್ಷಣವೂ ಕಣ್ಣನ್ನು ಮುಚ್ಚಿಕೊಳ್ಳುವುದಿಲ್ಲವೋ ಅಂಥವನಿಲ್ಲ ಎಂದು ಭಾವಿಸಿದಿರಾ? ಈ ಅನಂತ ಆಕಾಶವೇ ರೆಪ್ಪೆ ಹಾಕದೇ ನೋಡುತ್ತಿರುವ ಅವನ ಕಣ್ಣುಗಳಂತೆ ಇವೆ. ಅವನೇನು ಸತ್ತು ಹೋಗಿರುವನೇನು? ಅವನೇನು ಜಗತ್ತಿನಲ್ಲಿ ಕೆಲಸ ಮಾಡುತ್ತಿಲ್ಲವೇ? ಜಗತ್ತು ನಡೆಯುತ್ತಲೇ ಇಲ್ಲವೇ? ನೀವೇನೂ ವ್ಯಸ್ತರಾಗಬೇಕಾಗಿಲ್ಲ.</p>
		<p>(ಸ್ವಾಮೀಜಿ ಅವರು ಇಲ್ಲಿ ಒಂದು ಕಥೆಯನ್ನು ಹೇಳಿದರು. ಒಬ್ಬನಿಗೆ ತಾನು ಹೇಳಿದ ಕೆಲಸವನೆಲ ಮಾಡುವುದಕ್ಕೆ ಒಂದು ಭೂತ ಬೇಕಾಗಿತ್ತು. ಆದರೆ ಅವನಿಗೆ ಒಂದು ಭೂತ ಸಿಕ್ಕಿದ ಮೇಲೆ ಅದಕ್ಕೆ ಯಾವಾಗಲೂ ಕೆಲಸ ಕೊಡಲು ಆಗಲಿಲ್ಲ. ಕೊನೆಗೆ ಅದಕ್ಕೆ ಒಂದು ಡೊಂಕು ನಾಯಿ ಬಾಲವನ್ನು ಕೊಟ್ಟು ಅದನ್ನು ನೇರಮಾಡು ಎಂದು ಹೇಳಬೇಕಾಯಿತು.)</p>
		<p>ಈ ಪ್ರಪಂಚಕ್ಕೆ ಒಳ್ಳೆಯದನ್ನು ಮಾಡಬೇಕೆಂದು ಇಚ್ಛಿಸುವ ನಮ್ಮ ಸ್ಥಿತಿಯೂ ಅಷ್ಟೇ. ಹಾಗೆಯೇ ಸಹೋದರರೇ, ಕಳೆದ ನೂರಾರು, ಸಾವಿರಾರು ವರುಷಗಳಿಂದ ನಾವು ನಾಯಿಯ ಬಾಲವನ್ನು ನೇರಮಾಡುವುದರಲ್ಲಿ ನಿರತರಾಗಿರುವೆವು. ಇದೊಂದು ವಾತ ರೋಗದಂತೆ, ಅದನ್ನು ನಾವು ಕಾಲಿನಿಂದ ಓಡಿಸಿದರೆ ಅದು ತಲೆಗೆ ಹೋಗುವುದು. ಅದನ್ನು ಅಲ್ಲಿಂದ ಕಳುಹಿಸಿದರೆ ಮತ್ತೆಲ್ಲಿಗೋ ಹೋಗುವುದು. - ನಿಮ್ಮಲ್ಲಿ ಹಲವರಿಗೆ ಇದು ಭಯಾನಕವಾದ, ಪ್ರಪಂಚದಲ್ಲಿ ಎಲ್ಲವೂ ದುಃಖಮಯ ಎಂಬ ಸಿದ್ಧಾಂತದಂತೆ ಕಾಣಬಹುದು. ಆದರೆ ಇದು ಹಾಗಿಲ್ಲ. ಈ ಜಗತ್ತೆಲ್ಲ ಸುಖಮಯ ಅಥವಾ ಎಲ್ಲ ದುಃಖಮಯ ಎಂಬ ಎರಡು ಅಭಿಪ್ರಾಯ ಗಳೂ ತಪ್ಪೆ. ಇವೆರಡೂ ಅತಿರೇಕದ ಅಭಿಪ್ರಾಯಗಳು. ಎಲ್ಲಿಯವರೆಗೆ ಒಬ್ಬನಿಗೆ ಬೇಕಾದಷ್ಟು ತಿನ್ನುವುದಕ್ಕೆ ಕುಡಿಯುವುದಕ್ಕೆ ಇದೆಯೋ, ಹಾಕಿಕೊಳ್ಳುವುದಕ್ಕೆ ಚೆನ್ನಾಗಿರುವ ಬಟ್ಟೆಗಳು ಇವೆಯೋ, ಅವನೊಬ್ಬ ದೊಡ್ಡ ಆಶಾವಾದಿ ಆಗುವನು. ಆದರೆ ಅದೇ ಮನುಷ್ಯ ಎಲ್ಲವನ್ನೂ ಕಳೆದುಕೊಂಡ ಮೇಲೆ ನಿರಾಶಾವಾದಿಯಾಗುವನು. ಒಬ್ಬ ತನ್ನ ಧನವನ್ನೆಲ್ಲ ಕಳೆದುಕೊಂಡು ನಿರ್ಗತಿಕನಾದ ಮೇಲೆ, ಮಾನವ ಸಹೋದರ ಎಂಬ ಭಾವನೆ ಬಹಳ ಉತ್ಕಟವೇಗದಲ್ಲಿ ಬರುವುದು. ಇದೇ ಜಗತ್ತು. ನಾನು ಬೇರೆ ಬೇರೆ ದೇಶಗಳಿಗೆ ಹೋಗಿ ಹೆಚ್ಚು ಅನುಭವವನ್ನು ಗಳಿಸಿದಂತೆಲ್ಲ, ವಯಸ್ಸಾದಂತೆಲ್ಲ, ಆಶಾವಾದ ಮತ್ತು ನಿರಾಶಾವಾದಗಳ ಅತಿಯಿಂದ ಪಾರಾಗಲು ಯತ್ನಿಸುತ್ತಿರುವೆನು. ಈ ಜಗತ್ತು ಒಳ್ಳೆಯದೂ ಅಲ್ಲ, ಕೆಟ್ಟದ್ದೂ ಅಲ್ಲ. ಇದು ಭಗವಂತನ ಜಗತ್ತು. ಇದು ಒಳ್ಳೆಯದು ಕೆಟ್ಟದ್ದು ಇವುಗಳಿಗೆ ಅತೀತವಾಗಿದೆ. ತನ್ನಲ್ಲಿ ತಾನು ಪರಿಪೂರ್ಣವೇ ಆಗಿದೆ. ಅವನ ಇಚ್ಚೆ ನೆರವೇರುತ್ತಿದೆ. ವೈವಿಧ್ಯದಿಂದ ತುಂಬಿರುವ ದೃಶ್ಯಗಳ ಹಿಂದೆಲ್ಲ ಅವನಿರುವನು. ಇದು ಆದಿ ಅಂತ್ಯವಿಲ್ಲದಂತೆ ಹೀಗೆಯೇ ಸಾಗುತ್ತಿರುವುದು. ಈ ಪ್ರಪಂಚ ಒಂದು ದೊಡ್ಡ ಗರಡಿಮನೆ. ಇಲ್ಲಿಗೆ ನಾವು ನೀವು ಮತ್ತು ಇನ್ನೂ ಲಕ್ಷಾಂತರ ಜನ ಅಂಗಸಾಧನೆಗಾಗಿ ಬರುತ್ತೇವೆ. ಇದರಿಂದ ನಾವು ಬಲಾಢರಾಗಿ ಪರಿಪೂರ್ಣರಾಗುತ್ತೇವೆ. ಈ ಪ್ರಪಂಚ ಇರುವುದೇ ಅದಕ್ಕೆ. ದೇವರಿಗೆ ಪರಿಪೂರ್ಣವಾದ ಪ್ರಪಂಚವನ್ನು ಮಾಡುವುದಕ್ಕೆ ಆಗಲಿಲ್ಲ ಎಂದು ಅಲ್ಲ. ಈ ಪ್ರಪಂಚದ ದುಃಖವನ್ನು ತಗ್ಗಿಸುವುದಕ್ಕೆ ಅವನಿಗೆ ಸಾಧ್ಯವಿಲ್ಲದೇ ಇಲ್ಲ. ನಿಮಗೆ ದೂರದರ್ಶಕ ಯಂತ್ರದ ಮೂಲಕ ನೋಡುತ್ತಿದ್ದ ಒಬ್ಬ ಯುವತಿ ಮತ್ತು ಪಾದ್ರಿ ಇವರ ಕಥೆ ನೆನಪಿರಬಹುದು. ಅಲ್ಲಿ ಅವರಿಗೆ ಚಂದ್ರನಲ್ಲಿ ಮಚ್ಚೆಗಳು ಕಂಡವು. ಪಾದ್ರಿ ಅವುಗಳನ್ನು ನೋಡಿ, ಅವು ನಿಜವಾಗಿಯೂ ಚರ್ಚಿನ ಗೋಪುರಗಳು ಇರಬೇಕು ಎಂದನು. ಯುವತಿಯು “ಅವಿವೇಕದ ಮಾತು ಅದು. ಪ್ರಣಯಿ ಪ್ರಣಯಿನಿಯರು ಒಬ್ಬರು ಮತ್ತೊಬ್ಬರನ್ನು</p>
		<p>ಚುಂಬಿಸುತ್ತಿರುವ ದೃಶ್ಯವಿರಬೇಕು' ಎಂದಳು. ನಾವು ಈ ಪ್ರಪಂಚವನ್ನು ನೋಡುತ್ತಿರುವುದೂ ಅದರಂತೆಯೇ ನಮ್ಮ ಒಳಗೆ ಇರುವುದೇ ಹೊರಗೂ ಇದೆ ಎಂದು ಭಾವಿಸುವೆವು. ನಾವು ಯಾವ ಮಟ್ಟದಲ್ಲಿರುವೆವೋ ಪ್ರಪಂಚವನ್ನು ಆ ದೃಷ್ಟಿಯಿಂದ ನೋಡುವೆವು. ಅಡಿಗೆ ಮನೆಯಲ್ಲಿರುವ ಬೆಂಕಿಯು ಒಳ್ಳೆಯದೂ ಅಲ್ಲ ಕೆಟ್ಟದ್ದೂ ಅಲ್ಲ. ಅದು ನಿಮ್ಮ ಅಡಿಗೆಗೆ ಸಹಾಯ ಮಾಡಿದರೆ, ನೀವು ಬೆಂಕಿಗೆ ಧನ್ಯವಾದವನ್ನು ಅರ್ಪಿಸಿ 'ಇದೆಷ್ಟು ಒಳ್ಳೆಯದು'' ಎನ್ನುವಿರಿ. ಅದು ನಿಮ್ಮ ಕೈಯನ್ನು ಸುಟ್ಟರೆ 'ಇದೆಂತಹ ಅನಿಷ್ಟ'' ಎನ್ನುವಿರಿ. ಇದರಂತೆಯೇ ಪ್ರಪಂಚವು ಒಳ್ಳೆಯದೂ ಅಲ್ಲ ಕೆಟ್ಟದ್ದೂ ಅಲ್ಲ ಎಂದು ಹೇಳಿದರೆ ಅದು ಯುಕ್ತಿಯುಕ್ತವಾದ ಮಾತು. ಈ ಪ್ರಪಂಚ ಒಳ್ಳೆಯದ್ದೂ ಅಲ್ಲ, ಕೆಟ್ಟದ್ದೂ ಅಲ್ಲ. ಈ ಪ್ರಪಂಚ ಪ್ರಪಂಚವೇ. ಇದು ಯಾವಾಗಲೂ ಹೀಗೆಯೇ ಇರುವುದು. ಪ್ರಪಂಚ ನಮಗೆ ಹಿತಕರವಾಗಿರುವ ರೀತಿಯಲ್ಲಿ ಇದ್ದರೆ ಅದನ್ನು ಒಳ್ಳೆಯದು ಎನ್ನುತ್ತೇವೆ. ಅದರಿಂದ ದುಃಖ ಬರುವ ರೀತಿಯಲ್ಲಿ ಇದ್ದರೆ ಅದನ್ನು ಕೆಟ್ಟದ್ದು ಎನ್ನುವೆವು. ಆದಕಾರಣವೇ ಈ ಪ್ರಪಂಚದಲ್ಲಿ ನಿರಪರಾಧಿಗಳಾದ ಎಳೆಹಸುಳೆಗಳು ಆನಂದದಲ್ಲಿ ಇರುವರು. ಅವರು ಮತ್ತಾರಿಗೂ ತೊಂದರೆಯನ್ನು ಕೊಡುವುದಿಲ್ಲ. ಅವರು ಆಶಾವಾದಿಗಳಾಗಿ ಇರುವರು. ಅವರು ಸ್ವರ್ಣ ಸ್ವಪ್ನಗಳನ್ನು ಕಾಣುತ್ತಿರುವರು. ಆದರೆ ಯಾವ ವೃದ್ದರಲ್ಲಿ ಬೇಕಾದಷ್ಟು ಆಸೆಗಳಿವೆಯೋ, ಅವನ್ನು ಪೂರ್ಣಮಾಡಿಕೊಳ್ಳುವುದಕ್ಕೆ ಸಾಧ್ಯವಿಲ್ಲವೋ, ಅದರಲ್ಲಿಯೂ ಪ್ರಪಂಚದ ನೂಕು ನುಗ್ಗಲಿಗೆ ಸಿಕ್ಕಿ ಜರ್ಝರಿತರಾಗಿರುವರೋ, ಅವರು ನಿರಾಶಾವಾದಿಗಳಾಗಿರುವರು. ಧರ್ಮವು ಸತ್ಯವನ್ನು ತಿಳಿಯಲು ಯತ್ನಿಸುವುದು, ಅದು ಕಂಡುಹಿಡಿದ ಮೊದಲನೇ ವಿಷಯವೇ, ಈ ಸತ್ಯದ ಜ್ಞಾನವಿಲ್ಲದೇ ಇದ್ದರೆ ಈ ಪ್ರಪಂಚದಲ್ಲಿ ಬಾಳಿ ಪ್ರಯೋಜನವಿಲ್ಲ ಎಂಬುದು. - ಇಂದ್ರಿಯಾತೀತವಾದ ವಸ್ತುವನ್ನು ನಾವು ತಿಳಿಯದೇ ಇದ್ದರೆ, ಮಾನವ ಜೀವನವು ಒಂದು ಮರಳುಗಾಡಿನಂತೆ ಆಗುವುದು, ನಿಷ್ಟ್ರಯೋಜಕವಾಗುವುದು. ತತ್ಕಾಲದಲ್ಲಿ ಏನಿದೆಯೋ ಅದರಲ್ಲೇ ತೃಪ್ತನಾಗಿರು ಎಂದು ಹೇಳುವುದೇನೊ ಸರಿ. ದನಗಳು ನಾಯಿಗಳು ಹಾಗೆಯೇ ಇವೆ. ಮೃಗಗಳೆಲ್ಲ ಹಾಗೆಯೇ ಇವೆ. ಅವನ್ನು ಮೃಗಗಳನ್ನಾಗಿ ಮಾಡಿರುವುದೇ ಇದು. ಮನುಷ್ಯನೂ ಕೂಡ ತನಗೆ ಈಗ ಇರುವುದರಲ್ಲೇ ತೃಪ್ತನಾಗಿ, ಅತೀತವಾದ ಯಾವುದನ್ನೂ ತಿಳಿದುಕೊಳ್ಳಲು ಪ್ರಯತ್ನಿಸದೇ ಇದ್ದರೆ ಮಾನವಕೋಟಿ ಮತ್ತೊಮ್ಮೆ ಮೃಗದ ಸ್ಥಿತಿಗೆ ಹೋಗಬೇಕಾಗುವುದು. ಧರ್ಮವೆಂದರೆ ಇಂದ್ರಿಯಾತೀತ ವಾದುದನ್ನು ಅರಿಯಬೇಕೆಂಬ ಆಕಾಂಕ್ಷೆ, ಇದೇ ಮನುಷ್ಯನಿಗೂ ಮೃಗಕ್ಕೂ ಇರುವ ವ್ಯತ್ಯಾಸ. ಮನುಷ್ಯನೊಬ್ಬನೇ ಪ್ರಾಣಿಗಳಲ್ಲಿ ಸ್ವಭಾವತಃ ಮೇಲಕ್ಕೆ ನೋಡುವಂತಹನು ಎಂದು ಸರಿಯಾಗಿಯೇ ಹೇಳಲ್ಪಟ್ಟಿದೆ. ಇತರ ಎಲ್ಲ ಪ್ರಾಣಿಗಳೂ ಸ್ವಾಭಾವಿಕವಾಗಿ ಕೆಳಮುಖವಾಗಿ ನೋಡುತ್ತವೆ. ಹೀಗೆ ಮೇಲೆ ನೋಡುವುದು, ಮೇಲಕ್ಕೆ ಹೋಗುವುದು, ಪೂರ್ಣತೆಯನ್ನು ಹುಡುಕುವುದು - ಇವನ್ನೇ ಮುಕ್ತಿ ಎನ್ನುವುದು. ಅವನು ಎಷ್ಟು ಬೇಗ ಮೇಲಕ್ಕೆ ಹೋಗಲು ಪ್ರಯತ್ನಿಸುವನೋ ಅಷ್ಟು ಬೇಗ ಅವನು ಮುಕ್ತಿ ಎಂಬ ಸತ್ಯದ ಕಡೆಗೆ ಹೋಗುವನು. ನಿನ್ನ ಜೇಬಿನಲ್ಲಿ ಎಷ್ಟು ಹಣ ಇದೆ, ನೀನು ಎಂತಹ</p>
		<p>ಉಡುಪುಗಳನ್ನು ಧರಿಸುತ್ತೀಯೆ, ನೀನು ಎಂತಹ ಮನೆಯಲ್ಲಿ ವಾಸಮಾಡುತ್ತೀಯೆ, ಇವಲ್ಲ ಮುಖ್ಯ. ನಿನ್ನ ಮೆದುಳಿನಲ್ಲಿರುವ ಅಧ್ಯಾತ್ಮಶ್ರೀ ಒಂದೇ ಗಣನೀಯ ವಾಗಿರುವುದು, ಮಾನವ ಪ್ರಗತಿ ಎಂದರೆ ಇದೇ; ಇದೇ ಎಲಾ ಭೌತಿಕ ಮತ್ತು ಬೌದಿ ಕ ಪ್ರಗತಿಗೆ ಮೂಲ. ಮಾನವ ಜೀವನ ಮತ್ತು ಜನಾಂಗವನ್ನು ಮುಂದುಮುಂದಕ್ಕೆ ನೂಕಲು ಕ್ರಿಯೋತ್ತೇಜಕವಾದ ಶಕ್ತಿಯೇ, ಉತ್ಸಾಹವೇ ಇದು..</p>
		<p>- ಮಾನವನ ಗುರಿ ಎಂದರೆ ಮತ್ತೇನು? ಇದೇನು ಇಂದ್ರಿಯ ಸುಖವೇ, ಸಂತೋಷವೇ? ಜನರು ಸ್ವರ್ಗದಲ್ಲಿ ತುತ್ತೂರಿಯನ್ನು ಊದುತ್ತ ದೇವರ ಸಿಂಹಾಸನದ ಸುತ್ತಲೂ ಇರುವರು ಎಂದು ಹಿಂದಿನ ಕಾಲದಲ್ಲಿ ಹೇಳುತ್ತಿದ್ದರು. ಈಗಿನ ಕಾಲದಲ್ಲಿ ಆ ಆದರ್ಶವನ್ನು ದುರ್ಬಲವೆಂದು ಭಾವಿಸುವರು. ಅದನ್ನು ಬಲಪಡಿಸಿ ಸ್ವರ್ಗದಲ್ಲಿ ಮದುವೆ ಮುಂತಾದುವುಗಳೆಲ್ಲ ಇವೆ ಎನ್ನುವರು. ಈ ಆದರ್ಶಗಳಲ್ಲಿ ಏನಾದರೂ ಬೆಳವಣಿಗೆ ಇದೆ ಎಂದು ಭಾವಿಸಿದರೆ ಎರಡನೆಯದು ಮತ್ತೂ ಅಧೋಗತಿಗೆ ಇಳಿದಿದೆ ಎಂದು ಹೇಳಬೇಕಾಗುವುದು. ಹಲವು ಬಗೆಯ ಸ್ವರ್ಗದ ಆದರ್ಶಗಳಿಲ್ಲ ಮನೋದೌರ್ಬಲ್ಯವು ಗೋಚರಿಸುತ್ತದೆ. ಆ ದೌರ್ಬಲ್ಯವೇ ಇದು: ಮೊದಲನೆಯದಾಗಿ ಇಂದ್ರಿಯ ಸುಖವೇ ಜೀವನದ ಗುರಿ ಎಂದು ಭಾವಿಸುವುದು; ಎರಡನೆಯದಾಗಿ ಪಂಚೇಂದ್ರಿಯಗಳಿಗೆ ಅತೀತವಾದ ಯಾವುದನ್ನೂ ಅವರು ಭಾವಿಸಲು ಅಸಮರ್ಥರಾಗಿರುವುದು. ಅವರು ಪ್ರಯೋಜನ ದೃಷ್ಟಿಯವರಷ್ಟೇ ಅವಿವೇಕಿಗಳು. ಆದರೂ ಅವರು ಆಧುನಿಕ ನಾಸ್ತಿಕ ಪ್ರಯೋಜನವಾದಿಗಳಿಗಿಂತ ಮೇಲು. ಕೊನೆಯದಾಗಿ ಈ ಪ್ರಯೋಜನ ದೃಷ್ಟಿ ಎಂಬುದು ಹುರುಳಿಲ್ಲದ ವಾದ. ಇದು ನನ್ನ ಪ್ರಮಾಣ, ಪ್ರಪಂಚವೆಲ್ಲ ಇದನ್ನೇ ಅನುಸರಿಸಬೇಕು ಎಂದು ಬಲಾತ್ಕರಿಸುವುದಕ್ಕೆ ನಿಮಗೆ ಏನು ಅಧಿಕಾರವಿದೆ? ಪ್ರತಿಯೊಂದು ಸತ್ಯವನ್ನೂ ನಿಮ್ಮ ಪ್ರಮಾಣದ ದೃಷ್ಟಿಯಿಂದಲೇ, ಅನ್ನ ಹಣ ಬಟ್ಟೆ ಇವೇ ದೇವರು ಎಂದು ಅಳೆಯಬೇಕು ಎನ್ನುವುದಕ್ಕೆ ನಿಮಗೇನು ಅಧಿಕಾರವಿದೆ?</p>
		<p>ಧರ್ಮವು ಅನ್ನದ ಮೇಲೆ ನಿಂತಿಲ್ಲ, ಅದು ಮನೆಯಲ್ಲಿ ಇಲ್ಲ. ಪದೇ ಪದೇ ಜನ ಮುಂದೆ ಹೇಳಿರುವ ಆಕ್ಷೇಪಣೆಯನ್ನು ಎತ್ತುವುದನ್ನು ನೀವು ನೋಡುವಿರಿ: ಧರ್ಮದಿಂದ ಏನು ಪ್ರಯೋಜನ? ಅದು ಜನರ ಬಡತನವನ್ನು ನೀಗಿಸಿ ಅವರಿಗೆ ಹೆಚ್ಚು ಬಟ್ಟೆಬರೆಗಳನ್ನು ಕೊಡಬಲ್ಲದೇ? ಒಂದು ವೇಳೆ ಅದು ಮಾಡಲಿಲ್ಲ ಎಂದು ಭಾವಿಸೋಣ. ಆದರೂ ಅದು ಧರ್ಮವನ್ನು ಸುಳ್ಳು ಎಂದಂತೆ ಆಯಿತೇ? ನೀವು ಖಗೋಳಶಾಸ್ತ್ರದ ವಿಷಯವನ್ನು ತೋರುತ್ತಿರುವಾಗ ಒಂದು ಮಗು ಎದ್ದು ನಿಂತು ಅದರಿಂದ ನನಗೆ ಜಿಂಜರ್ ಬ್ರೆಡ್ ಸಿಕ್ಕುವುದೇ?' ಎಂದು ಪ್ರಶ್ನಿಸಿದರೆ ನೀವು ಇಲ್ಲ, ಅದರಿಂದ ಜಿಂಜರ್ ಬ್ರೆಡ್ ಸಿಕ್ಕುವುದಿಲ್ಲ” ಎಂದರೆ ಮಗು, ಅದರಿಂದ ಏನೂ ಪ್ರಯೋಜನವಿಲ್ಲ ಎನ್ನುವುದು. ಮಕ್ಕಳು ಪ್ರಪಂಚವನ್ನೆಲ್ಲ ತಮ್ಮ ದೃಷ್ಟಿಯಿಂದಲೇ ನೋಡುತ್ತವೆ - ಜಿಂಜರ್ ಬ್ರೆಡ್ ಸಿಕ್ಕುವುದೇ, ಇಲ್ಲವೇ ಎಂದು. ಅದರಂತೆಯೇ ಪ್ರಪಂಚದಲ್ಲಿ ಬಾಲ ಬುದ್ದಿಯವರು ಕೂಡ.</p>
		<p>ಹತ್ತೊಂಬತ್ತನೇ ಶತಮಾನದ ಅಂತ್ಯದಲ್ಲಿ, ಮೇಲೆ ಹೇಳಿದಂತಹ ಜನರೇ ಪ್ರಪಂಚದಲ್ಲಿ ಮಹಾ ಬುದಿ ವಂತರೂ, ವಿಚಾರಪರರೂ, ನ್ಯಾಯಶೀಲರೂ ಆದವರು ಎಂದು ಭಾವಿಸುತ್ತಿರುವುದನ್ನು ನೋಡಿದರೆ ಬಹಳ ವ್ಯಸನವಾಗುವುದು.</p>
		<p>ನಮ್ಮ ಕೆಳಗಿನ ದೃಷ್ಟಿಯಿಂದ ಜೀವನದ ಉತ್ತಮ ಸತ್ಯಗಳನ್ನು ನಾವು ಅಳೆಯಬಾರದು. ಪ್ರತಿಯೊಂದನ್ನೂ ಅದರದರ ದೃಷ್ಟಿಯಿಂದಲೇ ಅಳೆಯಬೇಕು. ಅನಂತವನ್ನು ಅದರ ಪ್ರಮಾಣದಿಂದಲೇ ಅಳೆಯಬೇಕು. ಧಾರ್ಮಿಕ ಭಾವನೆಯು ಇಡೀ ಮಾನವ ಕೋಟಿಯಲ್ಲಿ ಓತಪ್ರೋತವಾಗಿದೆ. ಈಗಿನ ಕಾಲದಲ್ಲಿ ಮಾತ್ರವಲ್ಲ; ಹಿಂದೆ ಈಗ ಮತ್ತು ಮುಂದೆ ಎಂದೆಂದಿಗೂ ಅದು ವ್ಯಾಪಿಸಿಕೊಂಡಿದೆ. ಆದಕಾರಣ ಇದು ನಿತ್ಯ ಮಾನವನಿಗೂ ನಿತ್ಯ ಈಶ್ವರನಿಗೂ ಇರುವ ನಿತ್ಯ ಸಂಬಂಧ. ಮಾನವ ಜೀವನದಲ್ಲಿ ಐದು ನಿಮಿಷಗಳಲ್ಲಿ ಏನಾಗಬಲ್ಲುದು ಎಂಬ ದೃಷ್ಟಿಯಿಂದ ಇದನ್ನು ಪರೀಕ್ಷಿಸುವುದು ನ್ಯಾಯ ಸಮ್ಮತವೇ? ಎಂದಿಗೂ ಇಲ್ಲ. ಇವೆಲ್ಲ ಕೇವಲ ನಿಷೇಧಮಯವಾದ ವಾದಗಳು.</p>
		<p>ಧರ್ಮವು ಏನನ್ನಾದರೂ ಮಾಡಬಲ್ಲದೇ ಎಂಬ ಪ್ರಶ್ನೆ ಈಗ ಬರುವುದು, ಹೊಟ್ಟೆಗೆ ಬಟ್ಟೆಗೆ ಧರ್ಮ ಏನನ್ನಾದರೂ ಕೊಡಬಲ್ಲದೇ? ಅದು ಕೊಡಬಲ್ಲದು. ಅದು ಯಾವಾಗಲೂ ಕೊಡುತಿ ದೆ. ಅದು ಇದಕ್ಕಿಂತಲೂ ಹೆಚ್ಚು ಮಾಡಬಲ್ಲದು. ಅದು ಮಾನವನಿಗೆ ಅನಂತತ್ವವನ್ನು ತರಬಲ್ಲದು. ಈಗ ಮನುಷ್ಯನು ಇರುವ ಸ್ಥಿತಿಗೆ ಧರ್ಮವೇ ಕಾರಣ ಮತ್ತು ಧರ್ಮವು ಈ ಮಾನವಮೃಗವನ್ನು ದೇವನನ್ನಾಗಿ ಮಾಡಬಲ್ಲದು. ಧರ್ಮವು ಇದನ್ನು ಮಾಡಬಲ್ಲದು. ಮಾನವ ಸಮಾಜದಿಂದ ಧರ್ಮವನ್ನು ಕಳೆದು ಬಿಟ್ಟರೆ ಇನ್ನು ಉಳಿಯುವುದೇನು? ಮೃಗಸದೃಶ ಮಾನವ ಕೊಂಪೆಯಲ್ಲದೆ ಮತ್ತೇನೂ ಇಲ್ಲ. ನಾನು ನಿಮಗೆ ಈಗ ತಾನೇ ತೋರಿಸಲು ಯತ್ನಿಸಿದಂತೆ, ಇಂದ್ರಿಯ ಸುಖವೇ ಮಾನವನ ಪರಮ ಉದ್ದೇಶ ಎಂದು ಭಾವಿಸುವುದು ಅವಿವೇಕ, ಎಲ್ಲಾ ಜೀವನದ ಗುರಿಯೂ ಜ್ಞಾನಾರ್ಜನೆ ಎಂಬುದು ನಿರ್ವಿವಾದವಾಗಿ ಇತ್ಯರ್ಥವಾಗುವುದು. ಮಾನವಕೋಟಿಗೆ ಕಲ್ಯಾಣವನ್ನು ಉಂಟುಮಾಡಬೇಕೆಂದು, ನಾವು ಸಾವಿರಾರು ವರುಷಗಳಿಂದ ಮಾಡಿದ ಪ್ರಯತ್ನದಿಂದ, ನಾವು ಮುಂದುವರಿ ದಿರುವುದು ಬಹಳ ಅಲ್ಪ ಎನ್ನುವುದನ್ನು ನಿಮಗೆ ತೋರಲು ಪ್ರಯತ್ನಿಸಿದೆ. ಆದರೆ ಜ್ಞಾನಾರ್ಜನೆಯಲ್ಲಿ ಮಾನವಕೋಟಿ ಅದ್ಭುತವಾಗಿ ಮುಂದೆ ಸಾಗಿದೆ. ನಾವು ಮುಂದುವರಿದಿರುವುದರ ಶ್ರೇಷ್ಠ ಪ್ರಯೋಜನವನ್ನು, ಅದು ನಮಗೆ ಎಷ್ಟು ಲೌಕಿಕ ಸುಖವನ್ನು ಕೊಟ್ಟಿದೆ ಎಂಬ ದೃಷ್ಟಿಯಿಂದ ನೋಡದೆ, ಈ ಮೃಗಸದೃಶ ಮಾನವನನ್ನು ಎಷ್ಟರಮಟ್ಟಿಗೆ ದೇವತ್ವಕ್ಕೆ ಏರಿಸಿದೆ ಎಂಬ ದೃಷ್ಟಿಯಿಂದ ನೋಡಬೇಕು. ಜ್ಞಾನದೊಂದಿಗೆ ಆನಂದವೂ ಬರುತ್ತದೆ. ಮಕ್ಕಳು ತಮಗೆ ದೊರಕಬಹುದಾದ ಇಂದ್ರಿಯ ಸುಖವನ್ನೇ ಸರ್ವಶ್ರೇಷ್ಠ ಎಂದು ಭಾವಿಸುವುವು. ನಿಮ್ಮಲ್ಲಿ ಅನೇಕರಿಗೆ, ಮನುಷ್ಯನಿಗೆ ಇಂದ್ರಿಯಗಳಿಗಿಂತ ಬುದ್ದಿಯಲ್ಲಿ ಹೆಚ್ಚು ಆನಂದವಿದೆ ಎಂಬುದು ಗೊತ್ತಿದೆ. ನಿಮ್ಮಲ್ಲಿ ಯಾರೂ ತಿನ್ನುವುದರಲ್ಲಿ ನಾಯಿಯು ಎಷ್ಟು ಆನಂದ ಪಡುವುದೋ ಅಷ್ಟು ಸಂತೋಷವನ್ನು ಪಡಲಾರಿರಿ. ನೀವು</p>
		<p>ಇದನ್ನು ಗಮನಿಸಬಹುದು. ಮನುಷ್ಯನಿಗೆ ಸುಖ ಎಲ್ಲಿಂದ ಬರುವುದು? ನಾಯಿ ಅಥವಾ ಹಂದಿಯಂತೆ ತದೇಕಚಿತ್ತದಿಂದ ತಿನ್ನುವುದರಿಂದ ಅಲ್ಲ. ಹಂದಿ ಹೇಗೆ ತಿನ್ನುತ್ತದೆ ನೋಡಿ. ಅದು ತಿನ್ನುತ್ತಿರುವಾಗ ಪ್ರಪಂಚವನ್ನೇ ಮರೆಯುವುದು. ಅದು ತಿನ್ನುವುದರಲ್ಲಿ ತನ್ಮಯವಾಗಿರುವುದು. ಅದನ್ನು ಕೊಲ್ಲಬಹುದು. ಆದರೆ ಮುಂದೆ ಆಹಾರವಿರುವ ತನಕ ಯಾವುದನ್ನೂ ಅದು ಗಮನಿಸುವುದಿಲ್ಲ. ಆ ಹಂದಿಗೆ ಇರುವ ತೀವ್ರವಾದ ಭೋಗಾಸಕ್ತಿಯನ್ನು ನೋಡಿ ! ಯಾವ ಮನುಷ್ಯನಿಗೂ ಇದು ಸಾಧ್ಯವಿಲ್ಲ. ಅದು ಎಲ್ಲಿ ಹೋಗಿದೆ? ಮಾನವನು ಅದನ್ನು ಬೌದ್ದಿಕ ಸುಖವನ್ನಾಗಿ ಪರಿವರ್ತಿಸಿರುವನು. ಹಂದಿ ಧಾರ್ಮಿಕ ಪ್ರವಚನವನ್ನು ಕೇಳಿ ಸಂತೋಷ ಪಡಲಾರದು. ಬೌದ್ಧಿಕ ಸುಖಕ್ಕಿಂತ ಇದು ಇನ್ನೂ ಮೇಲಿನ ಮಟ್ಟದ್ದು. ಇದೇ ಆಧ್ಯಾತ್ಮಿಕ ಕ್ಷೇತ್ರ. ಭಗವಂತನಿಗೆ ಸಂಬಂಧಪಟ್ಟ ವಿಷಯಗಳನ್ನು ಆನಂದಿಸುವುದು, ಯುಕ್ತಿ ಮತ್ತು ತರ್ಕಕ್ಕೆ ಅತೀತವಾಗಿ ಹೋಗುವುದು ಇದೇ ಸರ್ವಶ್ರೇಷ್ಠವಾದ ಪ್ರಯೋಜನ. ಇದನ್ನು ಪಡೆಯುವುದಕ್ಕೆ ಇಂದ್ರಿಯ ಸುಖಗಳನ್ನೆಲ್ಲ ನಾವು ತ್ಯಜಿಸಬೇಕಾಗುತ್ತದೆ. ಪ್ರಯೋಜನ ಎಂದರೆ ನಾನು ಏನನ್ನು ಅನುಭವಿಸುತ್ತೇನೆಯೋ ಅದು, ಮಿಕ್ಕವರೆಲ್ಲ ಯಾವುದನ್ನು ಅನುಭವಿಸುತ್ತಾರೆಯೋ ಅದು. ಅದನ್ನು ಪಡೆಯುವುದಕ್ಕಾಗಿ ನಾವೆಲ್ಲ ಪ್ರಯತ್ನಿಸುತ್ತಿರುವೆವು. - ಮೃಗವು ತನ್ನ ಇಂದ್ರಿಯಸುಖವನ್ನು ಅನುಭವಿಸುವುದಕ್ಕಿಂತ ಹೆಚ್ಚಾಗಿ ಮನುಷ್ಯನು ತನ್ನ ಬುದ್ಧಿಯ ಮೂಲಕ ಆನಂದಿಸುವನು. ಪ್ರಬುದ್ಧ ಮಾನವನು ಬುದ್ದಿಗಿಂತ ಹೆಚ್ಚಾಗಿ ತನ್ನ ಆಧ್ಯಾತ್ಮಿಕ ಸ್ವಭಾವದ ಮೂಲಕ ಆನಂದಿಸುವನು. ಆದಕಾರಣ ಶ್ರೇಷ್ಠವಾದ ಜ್ಞಾನವೇ ಅಧ್ಯಾತ್ಮ ವಿದ್ಯೆ. ಅಧ್ಯಾತ್ಮ ವಿದ್ಯೆಯಿಂದ ಆನಂದ ಪ್ರಾಪ್ತಿ. ಈ ಪ್ರಪಂಚದಲ್ಲಿ ಕಾಣುತ್ತಿರುವ ವಸ್ತುಗಳೆಲ್ಲ ನೆರಳಿನಂತೆ. ಇವುಗಳೆಲ್ಲ ನಿಜವಾದ ಜ್ಞಾನ ಮತ್ತು ಆನಂದಗಳು ಮೂರು ನಾಲ್ಕು ಭೂಮಿಕೆಗಳ ಕೆಳಗಿನ ಅಭಿವ್ಯಕ್ತಿ.</p>
		<p>ನಾವು ಮಾನವಕೋಟಿಯನ್ನು ಪ್ರೀತಿಸುವುದರ ಮೂಲಕ ನಮಗೆ ಈ ಆನಂದವು ದೊರಕುತ್ತದೆ. ಆಧ್ಯಾತ್ಮಿಕ ಆನಂದದ ನೆರಳೇ ಮಾನವ ಪ್ರೀತಿ ಎಂಬುದು. ಇದನ್ನೇ ನಿಜವಾದ ಆನಂದ ಎಂದು ಭ್ರಮೆಪಡಬೇಡಿ. ಇಲ್ಲೇ ನಾವು ದೊಡ್ಡ ಒಂದು ತಪ್ಪನ್ನು ಮಾಡುವುದು. ನಮ್ಮಲ್ಲಿರುವ ಕೇವಲ ಮೃಗೀಯ ಪ್ರೀತಿಯನ್ನು, ಜಡದೇಹದ ಮೇಲೆ ಇರುವ ವಿದ್ಯುತ್ ಆಕರ್ಷಣವನ್ನು ಆಧ್ಯಾತ್ಮಿಕ ಆನಂದ ಎಂದು ನಾವು ಯಾವಾಗಲೂ ಭ್ರಮಿಸುವೆವು. ಇದೇ ಶಾಶ್ವತ ಸಿತಿ ಎಂದು ನಾವು ಭಾವಿಸುವೆವು. ಇದಲ, ಇಂಗಿ ಷಿನಲಿ ಬೇರೆ ಯಾವ ಪದವೂ ಇಲ್ಲದೇ ಇರುವುದರಿಂದ ನಾನು ಇದನ್ನು bliss (ಆನಂದ) ಎನ್ನುತ್ತೇನೆ. ಇದೇ ಅನಂತ ಜ್ಞಾನದ ಸ್ಥಿತಿ. ಇದೇ ನಮ್ಮ ಗುರಿ. ಪ್ರಪಂಚದಲ್ಲಿ ಹಿಂದೆ ಎಲ್ಲಿಯಾದರೂ ಒಂದು ಧರ್ಮ ಇದ್ದಿರಲಿ, ಅಥವಾ ಮುಂದೆ ಇರಲಿ ಅವೆಲ್ಲ ಒಂದೇ ಮೂಲದಿಂದ ಬಂದಿವೆ. ಆ ಮೂಲವನ್ನು ಹಲವು ದೇಶಗಳು ಹಲವು ಹೆಸರುಗಳಿಂದ ಕರೆದಿವೆ. ಇದನ್ನೇ ಪಾಶ್ಚಾತ್ಯ ದೇಶಗಳಲ್ಲಿ inspiration (ಸ್ಫೂರ್ತಿ) ಎನ್ನುವುದು. ಈ ಸ್ಫೂರ್ತಿ ಎಂದರೆ ಏನು? ಆಧ್ಯಾತ್ಮಿಕ ಜ್ಞಾನವನ್ನು ಪಡೆಯಬೇಕಾದರೆ ಸ್ಫೂರ್ತಿಯೊಂದೇ ನಮಗೆ ಇರುವ ಮಾರ್ಗ. ಧರ್ಮವು ಮುಖ್ಯವಾಗಿ ಇಂದ್ರಿಯಾ ತೀತವಾದ ಪ್ರಪಂಚಕ್ಕೆ</p>
		<p>ಸೇರಿರುವುದು ಎಂಬುದನ್ನು ನಾವು ನೋಡಿರುವೆವು. ಅದನ್ನು ಕಣ್ಣು ನೋಡಲಾರದು, ಕಿವಿ ಕೇಳಲಾರದು, ಮನಸ್ಸು ಚಿಂತಿಸಲಾರದು. ಅದನ್ನು ಮಾತು ವ್ಯಕ್ತಪಡಿಸಲಾರದು.”</p>
		<p>ಅದೇ ಧರ್ಮಕ್ಷೇತ್ರ ಧರ್ಮದ ಗುರಿ. ಅಲ್ಲಿಂದಲೇ ನಾವು ಯಾವುದನ್ನು ಸ್ಪೂರ್ತಿ ಎನ್ನುವೆವೊ ಅದು ಬರುವುದು. ಆದಕಾರಣ ಇಂದ್ರಿಯಾತೀತರಾಗಿ ಹೋಗುವುದಕ್ಕೆ ಒಂದು ಮಾರ್ಗವಿರಬೇಕು ಎಂದಂತೆ ಆಯಿತು. ನಮ್ಮ ತರ್ಕ ಇಂದ್ರಿಯಕ್ಕೆ ಅತೀತವಾಗಿ ಹೋಗಿರಲಾರದು ಎಂಬುದು ನಿಜವಾಗಿಯೂ ಸತ್ಯ. ನಮ್ಮ ತರ್ಕ ಇಂದ್ರಿಯದ ವಲಯದೊಳಗೆ ಇದೆ. ಇಂದ್ರಿಯಕ್ಕೆ ನಿಲುಕುವ ಅನುಭವದ ಮೂಲಕ ಮಾತ್ರ ಕೆಲಸ ಮಾಡುವುದು. ಆದರೆ ಮನುಷ್ಯ ಇಂದ್ರಿಯಕ್ಕೆ ಅತೀತನಾಗಿ ಹೋಗಬಲ್ಲನೇ? ಮನುಷ್ಯ ಅಜೇಯವಾದುದನ್ನು ಅರಿಯಬಲ್ಲನೆ? ಈ ಪ್ರಶ್ನೆಯ ಮೇಲೆ ಧರ್ಮದ ಸಮಸ್ಯೆ ಇತ್ಯರ್ಥವಾಗಬೇಕಾಗಿದೆ. ಹಾಗೆಯೇ ಇತ್ಯರ್ಥವಾಗಿದೆ. ಇಂದ್ರಿಯಗಳನ್ನು ತಡೆದು ನಿಲಿ ಸುವ ಅಬೇದವಾದ ಗೋಡೆ ಅನಂತಕಾಲದಿಂದಲೂ ಇರುವುದು. ಅಂದಿನಿಂದಲೂ ನೂರಾರು ಜನ, ಸಹಸ್ರಾರು ಜನ ಸ್ತ್ರೀ ಪುರುಷರು ಅದನ್ನು ಭೇದಿಸಿಕೊಂಡು ಹೋಗಲು ಅದಕ್ಕೆ ಡಿಕ್ಕಿ ಹೊಡೆದಿದ್ದಾರೆ. ಲಕ್ಷಾಂತರ ಜನ ಸೋತಿರುವರು. ಲಕ್ಷಾಂತರ ಜನ ಜಯಶೀಲರಾಗಿರುವರು. ಇದೇ ಜಗತ್ತಿನ ಇತಿಹಾಸ. ಹಾಗೆ ಯಾರಾದರೂ ಅದನ್ನು ದಾಟಿಕೊಂಡು ಹೋದರು ಎಂಬುದನ್ನು ಲಕ್ಷಾಂತರ ಜನ ನಂಬುತ್ತಲೇ ಇರಲಿಲ್ಲ. ಈಗಿನ ಕಾಲದಲ್ಲಿಯೂ ಹಾಗೆ ನಂಬದವರು ಇರುವರು. ಮನುಷ್ಯ ಪ್ರಯತ್ನಪಟ್ಟರೆ ಅದನ್ನು ಭೇದಿಸಿಕೊಂಡು ಹೋಗಬಹುದು. ಮನುಷ್ಯನಿಗೆ ವಿಚಾರ ಮಾತ್ರವಲ್ಲ ಇರುವುದು, ಇಂದ್ರಿಯಗಳು ಮಾತ್ರವಲ್ಲ ಇರುವುದು, ಇದಕ್ಕೆ ಅತೀತವಾಗಿರುವ ಒಂದು ಮಹಾವಸ್ತುವೂ ಅವನಲ್ಲಿದೆ. ನಾನು ಅದನ್ನು ಸ್ವಲ್ಪ ವಿವರಿಸುವುದಕ್ಕೆ ಪ್ರಯತ್ನಿಸುತ್ತೇನೆ. ಅದು ನಿಮ್ಮಲ್ಲಿಯೂ ಇದೆ ಎಂಬುದನ್ನು ಅನುಭವಿಸುತ್ತೀರಿ ಎಂದು ನಾನು ಭಾವಿಸುತ್ತೇನೆ.</p>
		<p>ನಾನು ನನ್ನ ಕೈಯನ್ನು ಚಲಿಸುತ್ತೇನೆ. ನಾನು ಕೈಯನ್ನು ಚಲಿಸುತ್ತಿರುವೆ ಎಂದು ಗೊತ್ತಿದೆ. ನನಗೆ ಅದರ ಅನುಭವವೂ ಇದೆ. ಇದನ್ನು ಪ್ರಜೆ ಯೆಂದು ಕರೆಯುತ್ತೇನೆ. ನಾನು ಕೈಯನ್ನು ಚಲಿಸುತ್ತಿರುವೆ ಎಂಬುದು ನನಗೆ ಗೊತ್ತಿದೆ. ಆದರೆ ನನ್ನ ಹೃದಯ ಚಲಿಸುತ್ತಿದೆ. ಅದರ ಅರಿವು ನನಗಿಲ್ಲ. ಆದರೂ ನನ್ನ ಹೃದಯವನ್ನು ಯಾರು ಚಲಿಸುತ್ತಿರುವರು? ಇದನ್ನೂ ಕೂಡ ನಾನೇ ಮಾಡುತ್ತಿರಬೇಕು. ಆದಕಾರಣ ಯಾವನು ಕೈಯನ್ನು ಚಲಿಸುತ್ತಿರುವನೋ, ಮತ್ತು ಯಾರು ಮಾತನಾಡುತ್ತಿರುವನೋ ಅವನೇ, ಎಂದರೆ, ಯಾರು ಪ್ರಜ್ಞೆಯಿಂದ ಕೆಲಸ ಮಾಡುತ್ತಿರುವನೋ ಅವನೇ ಅಪ್ರಜ್ಞೆಯಿಂದಲೂ ಕೆಲಸ ಮಾಡುತ್ತಿರುವನು. ಈ ಮನುಷ್ಯ ಎರಡು ಭೂಮಿಕೆಯಲ್ಲಿ ಕೆಲಸ ಮಾಡುವಂತೆ ತೋರುವನು. ಒಂದು ಪ್ರಜ್ಞೆ, ಮತ್ತೊಂದು ಅದಕ್ಕಿಂತಲೂ ಕೆಳಗಿರುವ ಅಪ್ರಜ್ಞೆ. ಅಪ್ರಜ್ಞೆಯಿಂದ ಆಗುತ್ತಿರುವ ಕೆಲಸಗಳನ್ನು ಹುಟ್ಟುಗುಣ ಎನ್ನುವೆವು, ಕೆಲಸವು ಪ್ರಜ್ಞಾಪ್ರಪಂಚಕ್ಕೆ ಬಂದಾಗ ಅದನ್ನು ಯುಕ್ತಿ ಎನ್ನುವೆವು. ಆದರೆ ಮನುಷ್ಯನಲ್ಲಿ ಇದಕ್ಕಿಂತ</p>
		<p>ಮೇಲಿರುವ ಅತಿಪ್ರಜ್ಞೆ ಎಂಬ ಕ್ಷೇತ್ರವೂ ಇದೆ. ಇದು ತೋರಿಕೆಗೆ ಅಪ್ರಜ್ಞೆಯಂತೆಯೇ ಇರುವುದು. ಏಕೆಂದರೆ ಯುಕ್ತಿಗೆ ಇದು ನಿಲುಕಲಾರದು. ಆದರೆ ಇದು ಯುಕ್ತಿಗಿಂತ ಮೇಲೆ ಇದೆಯೇ ಹೊರತು ಯುಕ್ತಿಯ ಕೆಳಗೆ ಇಲ್ಲ. ಇದು ಹುಟ್ಟುಗುಣವಲ್ಲ, ಸ್ಫೂರ್ತಿ. ಇದಕ್ಕೆ ಪ್ರಮಾಣ ಇದೆ. ಈ ಪ್ರಪಂಚಕ್ಕೆ ಬಂದ ಮಹಾತ್ಮರು ಋಷಿಗಳು ಇವರನ್ನೆಲ್ಲ ಕುರಿತು ಯೋಚಿಸಿ, ಕೆಲವು ವೇಳೆ ತಮ್ಮ ಸುತ್ತಲೂ ಏನು ಇದೆ ಎಂಬ ಪರಿಜ್ಞಾನವೇ ಅವರಿಗೆ ಇರದ ಸ್ಥಿತಿ ಅವರ ಜೀವನದಲ್ಲಿ ಬರುತ್ತದೆ. ಅನಂತರ ಅವರಿಗೆ ಬಂದ ಜ್ಞಾನವನ್ನೆಲ್ಲ ಅವರು ಆ ಸ್ಥಿತಿಯಲ್ಲಿದ್ದ ಸಮಯದಲ್ಲಿ ಬಂದಿತು ಎಂದು ಹೇಳುವರು. ಒಂದುಸಲ ಸಾಕ್ರಟೀಸ್ ಸೆನದೊಂದಿಗೆ ಹೋಗುತಿ ದಾ ಗ ರಮವಾದ ಸೂರೋದಯವನ್ನು ಕಂಡನು. ಇದನ್ನು ನೋಡಿದಾಗ ಸಾಕ್ರಟೀಸನ ಮನಸ್ಸಿನಲ್ಲಿ ಭಾವನೆಗಳು ಎದ್ದವು. ಅವನು ಅದೇ ಸ್ಥಳದಲ್ಲಿ ಎರಡು ದಿನಗಳು ಯಾವ ಬಾಹ್ಯ ಪ್ರಜ್ಞೆಯೂ ಇಲ್ಲದೆ ಸುಮ್ಮನೆ ನಿಂತಿದ್ದನು ಎಂದು ಹೇಳುವರು. ಈ ಪ್ರಪಂಚಕ್ಕೆ ಸಾಕ್ರಟೀಸನಿಗೆ ಬಂದಂತಹ ಜ್ಞಾನ ಬಂದದ್ದು ಅಂತಹ ಸ್ಥಿತಿಯಿಂದ, ಇದರಂತೆಯೇ ಎಲ್ಲ ಆಚಾರರು, ಮಹಾತ್ಮರು ಇವರುಗಳ ಜೀವನದಲ್ಲಿ, ಅವರು ತಮ್ಮ ಪ್ರಜ್ಞೆಯ ಸ್ಥಿತಿಯಿಂದ ಅತೀತರಾಗಿ ಹೋದ ಕಾಲಗಳಿವೆ. ಅವರು ಪ್ರಜ್ಞಾಸ್ಥಿತಿಗೆ ಇಳಿಯುವಾಗ ಅವರು ಜ್ಞಾನದಿಂದ ಕೋರೈಸುತ್ತಿರುವರು. ಅವರು ಇಂದ್ರಿಯಾತೀತವಾದ ಜಗತ್ತಿನ ಸುದ್ದಿಗಳನ್ನು ತಂದಿರುವರು. ಇವರೇ ಜಗತ್ತಿನ ಸ್ಫೂರ್ತಿಗೊಂಡ ಮಹಾಮಹಿಮರು.</p>
		<p>- ಆದರೆ ಇಲ್ಲಿ ಒಂದು ದೊಡ್ಡ ಅಪಾಯವಿದೆ. ಯಾರು ಬೇಕಾದರೂ ತಮಗೆ ಸ್ಫೂರ್ತಿ ಬಂದಿದೆ ಎಂದು ಹೇಳಿಕೊಳ್ಳಬಹುದು. ಹೀಗೆ ಎಷ್ಟೋ ಜನ ನಮಗೆ ಹೇಳಿರುವರು. ಇದಕ್ಕೆ ಪರೀಕ್ಷೆ ಎಲ್ಲಿದೆ? ನಿದ್ರಾಸಮಯದಲ್ಲಿ ನಾವು ಅಪ್ರಜ್ಞೆಯಲ್ಲಿ ಇರುವವು. ಒಬ್ಬ ಮೂಢ ನಿದ್ರೆಗೆ ಹೋಗುವನು. ಅವನು ಮೂರು ಗಂಟೆಗಳ ಕಾಲ ಚೆನ್ನಾಗಿ ನಿದ್ರಿಸುವನು. ಅವನು ನಂತರ ಆ ಸ್ಥಿತಿಯಿಂದ ಎದ್ದು ಬಂದಮೇಲೆ ಹಿಂದಿನಂತೆಯೇ, ಅದಕ್ಕಿಂತ ಕಡಮೆ ಇಲ್ಲದೇ ಇದ್ದರೂ ಅದೇ ಮೂಢನಾಗಿರುವನು. ಜೀಸಸ್ಸನು ಅತಿಪ್ರಜ್ಞೆಯ ಸ್ಥಿತಿಗೆ ಹೋಗುವನು. ಅವನು ಅಲ್ಲಿಂದ ಬಂದಾಗ ಕೈಸ್ತನಾಗಿ ಪರಿವರ್ತಿತನಾಗಿ ಬರುವನು. ಇದೇ ಎರಡಕ್ಕೂ ಇರುವ ವ್ಯತ್ಯಾಸ, ಒಂದು ಸ್ಪೂರ್ತಿ, ಮತ್ತೊಂದು ಹುಟ್ಟುಗುಣ. ಒಂದು ಮಗುವಿನ ಸ್ಥಿತಿ, ಮತ್ತೊಂದು ಅನುಭವವನ್ನು ಪಡೆದ ವೃದ್ಧನ ಸ್ಥಿತಿ. ಈ ಸ್ಫೂರ್ತಿ ನಮ್ಮಲ್ಲಿ ಎಲ್ಲರಿಗೂ ಸಾಧ್ಯ. ಇದೇ ಎಲ್ಲಾ ಧರ್ಮದ ಮೂಲ. ಎಲ್ಲಾ ಮೇಲಿನ ಜ್ಞಾನದ ಸ್ಥಿತಿಯೂ ಇದೇ ಆಗಿರುವುದು. ಆದರೂ ಮಾರ್ಗದಲ್ಲಿ ಬಹಳ ಅಪಾಯಗಳಿವೆ. ಕೆಲವು ವೇಳೆ ಕಪಟಿಗಳು ತಾವು ಮಹಾತ್ಮರೆಂದು ಜನರೆದುರಿಗೆ ಸೋಗು ಹಾಕುವರು. ಈಗಿನ ಕಾಲದಲ್ಲಿ ಇದು ಹೆಚ್ಚು ಹೆಚ್ಚಾಗುತ್ತಿದೆ. ನನ್ನ ಸ್ನೇಹಿತನ ಹತ್ತಿರ ಒಂದು ಸುಂದರವಾದ ಚಿತ್ರವಿತ್ತು. ಮತ್ತೊಬ್ಬ ಸ್ವಲ್ಪ ಧಾರ್ಮಿಕ ಸ್ವಭಾವದವನೂ, ಶ್ರೀಮಂತನೂ ಆಗಿದ್ದನು. ಅವನಿಗೆ ಈ ಚಿತ್ರದ ಮೇಲೆ ಕಣ್ಣಿತ್ತು. ಆದರೆ ನನ್ನ ಸ್ನೇಹಿತ ಅವನಿಗೆ ಆ ಚಿತ್ರವನ್ನು ಕೊಡಲಿಲ್ಲ. ಮತ್ತೊಬ್ಬ ಮನುಷ್ಯ ಚಿತ್ರವನ್ನು ಇಟ್ಟುಕೊಂಡಿದ್ದ ಮನುಷ್ಯನ ಬಳಿಗೆ ಬಂದು, 'ನನಗೆ ಒಂದು ಸೂರ್ತಿ ಬಂದಿದೆ. ದೇವರಿಂದ ಒಂದು ಆದೇಶ ಬಂದಿದೆ' ಎಂದು ಹೇಳಿದನು. ಅದೇನು ನಿನಗೆ ಬಂದ</p>
		<p>ಆದೇಶ ಎಂದು ತನ್ನ ಸ್ನೇಹಿತನನ್ನು ಕೇಳಿದನು. ಆ ಚಿತ್ರವನ್ನು ನನಗೆ ಕೊಡಬೇಕು ಎನ್ನುವುದೇ ಆದೇಶ ಎಂದನು. ಆದರೆ ನನ್ನ ಸ್ನೇಹಿತ ಆ ಸಮಯಕ್ಕೆ ಸರಿಯಾಗಿ ಉತ್ತರವನ್ನು ಕೊಟ್ಟನು. 'ಹೌದು, ಅದು ನಿಜವಾಗಿಯೂ ಸರಿ, ಇದೆಷ್ಟು ಚೆನ್ನಾಗಿದೆ ! ನನಗೂ ಅದೇ ಆದೇಶ ಆಗಿತ್ತು - ನಿನಗೆ ಚಿತ್ರವನ್ನು ಕೊಡುವಂತೆ, ಆದರೆ ಚೆಕ್ ಎಲ್ಲಿ ?” ಎಂದು ಕೇಳಿದನು. ಆಗ ಇವನು ದಿಗ್ಭ್ರಾಂತನಾದ. ಆಗ ನನ್ನ ಸ್ನೇಹಿತ, “ನಿನ್ನ ಸ್ಪೂರ್ತಿ ಸರಿಯಾದುದ್ದು ಅಲ್ಲ ಎಂದು ತೋರುವುದು. ನನಗೆ ಆದ ಆದೇಶದಲ್ಲಿ ಒಂದು ಲಕ್ಷ ಡಾಲರನ್ನು ತರುವವನಿಗೆ ಚಿತ್ರವನ್ನು ಕೊಡು ಎಂದಿತು. ಆದಕಾರಣ ನೀನು ಮೊದಲು ಚೆಕ್ ತರಬೇಕು'' ಎಂದನು. ಮತ್ತೊಬ್ಬನಿಗೆ ತಾನು ಸಿಕ್ಕಿ ಹಾಕಿಕೊಂಡೆ ಎಂದು ಗೊತ್ತಾಯಿತು. ಸ್ಫೂರ್ತಿಯ ಸಿದ್ದಾಂತವನ್ನು ಅಲ್ಲಿಗೆ ಬಿಟ್ಟನು. ಇವೇ ಇರುವ ಅಪಾಯಗಳು. ಬಾಸ್ಟನ್‌ನಲ್ಲಿ ಒಬ್ಬ ನನ್ನ ಬಳಿಗೆ ಬಂದು, ತನಗೆ ಕೆಲವು ದರ್ಶನ ಗಳಾದುವೆಂದೂ ಅದರಲ್ಲಿ ಹಿಂದೂ ಭಾಷೆಯಲ್ಲಿ ಯಾರೊ ತನ್ನೊಡನೆ ಮಾತನಾಡಿದರು ಎಂದೂ ಹೇಳಿಕೊಂಡನು. ಅದಕ್ಕೆ ನಾನು, ಅವನು ಏನನ್ನು ಹೇಳುತ್ತಾನೆಯೋ ಅದನ್ನು ನಾನು ನೋಡಿದರೆ ಮಾತ್ರ ನಂಬಲು ಸಾಧ್ಯ ಎಂದು ಹೇಳಿದೆ. ಅವನು ಅರ್ಥವಾಗದ ಏನೇನನ್ನೊ ಬರೆದನು. ಅದನ್ನು ತಿಳಿದುಕೊಳ್ಳಲು ನಾನು ಎಷ್ಟೋ ಪ್ರಯತ್ನ ಪಟ್ಟೆ. ಆದರೆ ಸಾಧ್ಯವಾಗಲಿಲ್ಲ. ಅದಕ್ಕೆ ನಾನು, ನನಗೆ ತಿಳಿದಿರುವ ಮಟ್ಟಿಗೆ ಇಂತಹ ಭಾಷೆ ಎಂದಿಗೂ ಇರಲಿಲ್ಲ, ಇನ್ನು ಮುಂದೆಯೂ ಇರಲಾರದು ಎಂದು ಹೇಳಿದೆ. ಇಂತಹ ಭಾಷೆಯನ್ನು ಹೊಂದುವಷ್ಟು ನಾಗರಿಕರಾಗಿಲ್ಲ ಹಿಂದೂಗಳು ಎಂದೆ. ಅವನು ನನ್ನನ್ನು ನಂಬದವನೆಂದೂ, ಕಪಟಿಯೆಂದೂ ಭಾವಿಸಿ ಹೊರಟು ಹೋದನು. ಅನಂತರ ಅವನು ಯಾವುದೊ ಹುಚ್ಚರ ಆಸ್ಪತ್ರೆಯಲ್ಲಿರುವನು ಎಂಬುದನ್ನು ಕೇಳಿದರೆ ಆಶ್ಚದ್ಯವೇನೂ ಆಗುವುದಿಲ್ಲ. ಈ ಜಗತ್ತಿನಲ್ಲಿ ಯಾವಾಗಲೂ ಇರುವ ಎರಡು ಅಪಾಯಗಳು ಮೂಢರಿಂದ ಮತ್ತು ವಂಚಕರಿಂದ ಬರುವಂಥವು. ಆದರೆ ಇದು ನಮ್ಮನ್ನು ಕುಗ್ಗಿಸಬೇಕಾಗಿಲ್ಲ. ಏಕೆಂದರೆ ಈ ಪ್ರಪಂಚದಲ್ಲಿರುವ ಎಲ್ಲ ಶ್ರೇಷ್ಠ ವಿಷಯಗಳಿಗೂ ಈ ಅಪಾಯವಿದೆ. ನಾವು ಸ್ವಲ್ಪ ಜೋಪಾನವಾಗಿರಬೇಕು ಎಂಬುದನ್ನು ಇದು ತೋರುವುದು. ಕೆಲವು ವೇಳೆ ಜನರು ಮಾತನಾಡುವಾಗ ಅವರಲ್ಲಿ ಯಾವ ತರ್ಕಸರಣಿಯೂ ಇರುವುದಿಲ್ಲ. ಒಬ್ಬ ನನ್ನ ಬಳಿಗೆ ಬಂದು ಯಾವುದೋ ಒಂದು ದೇವತೆಯಿಂದ ನನಗೆ ಒಂದು ಸಂದೇಶ ಬಂದಿದೆ ಎಂದು ಹೇಳುತ್ತಾನೆ. ನೀವು ಇದನ್ನು ಒಪ್ಪುವುದಿಲ್ಲವೇ? ಇಂತಹ ದೇವರು ಇರುವನು, ಅವನು ಸಂದೇಶವನ್ನು ಕೊಡುವನು, ಎಂಬುದನ್ನು ನೀವು ನಂಬುವುದಿಲ್ಲವೇ ಎಂದು ಕೇಳುತ್ತಾನೆ. ಶೇಕಡಾ ತೊಂಬತ್ತು ಜನ ಮೂಢರು ಇದನ್ನು ನಂಬುತ್ತಾರೆ. ಇದಕ್ಕೆ ಸಾಕಾದಷ್ಟು ಪ್ರಮಾಣವಿದೆ ಎಂದು ನಂಬುತ್ತಾರೆ. ಆದರೆ ಈ ಪ್ರಪಂಚದಲ್ಲಿ ಏನು ಬೇಕಾದರೂ ಆಗಬಹುದು, ಇದು ಸಾಧ್ಯ ಎಂಬುದನ್ನು ನೀವು ತಿಳಿದಿರಬೇಕು. ಈ ಭೂಮಿ ಯಾವುದೋ ಒಂದು ನಕ್ಷತ್ರದ ಆಕರ್ಷಣೆಗಳಿಗೆ ಒಳಗಾಗಿ ಬರುವ ವರುಷ ನುಚ್ಚುನೂರಾಗಬಹುದು. ನಾನು ಏನಾದರೂ ಹಾಗೆ ಹೇಳಿದರೆ ಅದಕ್ಕೆ ತಕ್ಕ ಕಾರಣವನ್ನೂ ಕೊಡಿ ಎಂದು ನನ್ನನ್ನು ಕೇಳುವುದಕ್ಕೆ ನಿಮಗೆ ಅಧಿಕಾರವಿದೆ. ಯಾರು ಇದು ನಿಜ ಎಂದು ಸಾಧಿಸುತ್ತಾರೋ, ಅವರು ಅದನ್ನು</p>
		<p>ಸಪ್ರಮಾಣವಾಗಿ ಸಿದ್ದಾಂತ ಮಾಡಬೇಕಾಗಿದೆ. ವಕೀಲರ ವೃತ್ತಿಯಂತೆ ಅದನ್ನು ಪ್ರಮಾಣಪಡಿಸುವುದು ಅದನ್ನು ಸಾಧಿಸುವವನ ಮೇಲಿದೆ. ನಾನು ಯಾವುದೊ ದೇವತೆಯಿಂದ ಸ್ಫೂರ್ತಿ ಪಡೆದಿರುವುದನ್ನು ಪ್ರಮಾಣೀಕರಿಸುವುದು ನಿಮ್ಮ ಕರ್ತವ್ಯವಲ್ಲ, ಆದರೆ ಅದು ನನ್ನ ಕರ್ತವ್ಯ. ಏಕೆಂದರೆ ಆ ಹೇಳಿಕೆಯನ್ನು ನೀಡಿದವನು ನಾನು. ಅದನ್ನು ನಾನು ಸಪ್ರಮಾಣವಾಗಿ ಸಿದ್ದಾಂತಪಡಿಸಲು ಆಗದೆ ಹೋದರೆ ಸುಮ್ಮನೆ ಇರಬೇಕು. ಈ ಎರಡು ಅಪಾಯಗಳಿಂದಲೂ ಪಾರಾದರೆ ನೀವು ಯಾವುದನ್ನು ಬೇಕಾದರೂ ಪಡೆಯಬಹುದು. ನಮ್ಮಲ್ಲಿ ಅನೇಕರಿಗೆ ಎಷ್ಟೋ ಸಂದೇಶಗಳು ಬರುತ್ತವೆ ಅಥವಾ ಬಂದಿವೆ ಎಂದು ಭಾವಿಸುತ್ತೇನೆ. ಅವು ಎಲ್ಲಿಯವರೆಗೆ ಕೇವಲ ನಮ್ಮ ಜೀವನಕ್ಕೆ ಮಾತ್ರ ಅನ್ವಯಿಸುವುವೋ ಅಲ್ಲಿಯವರೆಗೆ ನಮಗೆ ತೋಚಿದ್ದನ್ನು ಮಾಡುತ್ತಿರಬಹುದು. ಆದರೆ ಅದು ಇತರರೊಡನೆ ನಮಗಿರುವ ಸಂಬಂಧಕ್ಕೆ ಅನ್ವಯಿಸುವುದಾಗಿದ್ದರೆ ಆಗ ಅದರಂತೆ ಮಾಡುವುದಕ್ಕೆ ಮುಂಚೆ ನೂರು ಬಾರಿ ಚೆನ್ನಾಗಿ ಆಲೋಚಿಸಬೇಕು - ಆಗ ಮಾತ್ರ ನಾವು ಸುರಕ್ಷಿತವಾಗಿರಬಹುದು.</p>
		<p>ಈ ಸ್ಫೂರ್ತಿಯೊಂದೇ ಧರ್ಮಕ್ಕೆ ಇರುವ ಏಕಮಾತ್ರ ಮಾರ್ಗ ಎಂಬುದನ್ನು ನಾವು ನೋಡುವೆವು. ಆದರೂ ಈ ಮಾರ್ಗದಲ್ಲಿ ಯಾವಾಗಲೂ ಅಪಾಯ ಬಹಳ. ಅಪಾಯಗಳಲ್ಲೆಲ್ಲ ಕೊನೆಯದೆ, ಬಹಳ ಉಗ್ರವಾಗಿರುವುದಾವುದೆಂದರೆ, ಅವುಗಳ ವಿಷಯದಲ್ಲಿ ವಿಶೇಷ ಹಕ್ಕನ್ನು ಪಡೆಯಲು ಬಯಸುವುದು. ಕೆಲವರು ಎದ್ದು ನಿಂತು ತಮಗೆ ದೇವರಿಂದ ಆದೇಶ ಬಂದಿದೆ ಎಂದು ಹೇಳುತ್ತಾರೆ, ಸರ್ವೆಶ್ವರನಾದ ಭಗವಂತ ತಮ್ಮ ಮೂಲಕ ಮಾತನಾಡುತ್ತಿರುವನು, ಇತರರಿಗೆ ಯಾವಾಗಲೂ ಈ ಹಕ್ಕು ಇರಲಿಲ್ಲ ಎಂದು ಹೇಳುವರು. ಇದನ್ನು ಕೇಳಿದೊಡನೆಯೇ ಅವಿವೇಕದ ಮಾತು ಎಂಬುದು ಸ್ವತಃ ಸಿದ್ಧವಾಗುತ್ತದೆ. ಈ ಪ್ರಪಂಚದಲ್ಲಿ ಏನಾದರೂ ಇದ್ದರೆ ಅದು ಸಾರ್ವತ್ರಿಕವಾಗಿರ ಬೇಕು. ಈ ಪ್ರಪಂಚದಲ್ಲಿ ಯಾವುದೂ ಒಂದಕ್ಕೆ ಮಾತ್ರ ಅನ್ವಯಿಸಿರುವುದಿಲ್ಲ. ಈ ಪ್ರಪಂಚವನ್ನೆಲ್ಲ ನಿಯಮ ಆಳುತ್ತಿದೆ. ಇದು ಎಲ್ಲಾ ಕ್ಷೇತ್ರಕ್ಕೂ ಅನ್ವಯಿಸುವುದು. ಎಲ್ಲಿಯೂ ಇದಕ್ಕೆ ವಿನಾಯಿತಿ ಇಲ್ಲ. ಆದಕಾರಣ ನಿಯಮ ಒಂದು ಕಡೆ ಕೆಲಸಮಾಡಿದರೆ ಎಲ್ಲಾ ಕಡೆಯೂ ಕೆಲಸ ಮಾಡಬೇಕು. ಪ್ರತಿಯೊಂದು ಕಣವೂ, ಅತಿ ದೊಡ್ಡ ಸೂರ್ಯ ಅಥವಾ ನಕ್ಷತ್ರ ಯಾವ ರೀತಿ ರಚಿತವಾಗಿದೆಯೊ ಅದೇ ರೀತಿ ರಚಿತವಾಗಿದೆ. ಎಂದಾದರೂ ಒಬ್ಬನಿಗೆ ಸ್ಫೂರ್ತಿ ಬಂದಿದ್ದರೆ ನಮ್ಮಲ್ಲಿ ಪ್ರತಿಯೊಬ್ಬರಿಗೂ ಅದು ಬರಲು ಸಾಧ್ಯ. ಅದೇ ಧರ್ಮ. ಈ ಭ್ರಾಂತಿ ಮತ್ತು ಮೋಹದಿಂದ ಪಾರಾಗಿ, ಕಾಪಟ್ಯ ಮತ್ತು ವಿಶೇಷ ಹಕ್ಕುಗಳಿಂದ ದೂರವಿರಿ. ಆಧ್ಯಾತ್ಮಿಕ ಸತ್ಯಗಳನ್ನು ಪ್ರತ್ಯಕ್ಷವಾಗಿ ಸಂದರ್ಶಿಸಿ. ಅಧ್ಯಾತ್ಮ ವಿಜ್ಞಾನದೊಂದಿಗೆ ಪ್ರತ್ಯಕ್ಷ ಸಂಬಂಧವನ್ನು ಕಲ್ಪಿಸಿಕೊಳ್ಳಿ. ಧರ್ಮವೆಂದರೆ ಬೇಕಾದಷ್ಟು ಸಿದ್ಧಾಂತಗಳನ್ನು, ಮೂಢಾಚಾರಗಳನ್ನು ನಂಬುವುದಲ್ಲ, ಚರ್ಚು ಅಥವಾ ದೇವಸ್ಥಾನಕ್ಕೆ ಹೋಗುವುದಲ್ಲ. ಯಾವುದೋ ಕೆಲವು ಶಾಸ್ತ್ರಗಳನ್ನು ಓದುವುದಲ್ಲ. ನೀನು ದೇವರನ್ನು ನೋಡಿರುವೆಯಾ? ನಿನಗೆ ಆತ್ಮನ ಪರಿಚಯವಾಗಿದೆಯೇ? ಇಲ್ಲದೇ ಇದ್ದರೆ ಅದನ್ನು ಪಡೆಯುವುದಕ್ಕೆ ನೀನು ಪ್ರಯತ್ನಿಸುತ್ತಿರುವೆಯಾ? ಧರ್ಮ ಎಂದರೆ ಈಗ ಇಲ್ಲಿ ಸಿಕ್ಕುವುದು. ಅದಕ್ಕಾಗಿ</p>
		<p>ಭವಿಷ್ಯದಲ್ಲಿ ಕಾಯಬೇಕಾಗಿಲ್ಲ. ಭವಿಷ್ಯ ಎಂದರೇನು? ಯಾವ ಮಿತಿಯೂ ಇಲ್ಲದ ವರ್ತಮಾನ ಕಾಲ ತಾನೆ? ಅನಂತ ಕಾಲ ಎಂದರೇನು? ಈಗಿರುವ ಕ್ಷಣಗಳನ್ನು ಅನಂತದಿಂದ ಗುಣಿಸುವುದು ಮಾತ್ರವಾಗಿದೆ. ಧರ್ಮ ಎಂದರೆ ಈಗ, ಇಲ್ಲಿ, ಈ ಜನ್ಮದಲ್ಲಿ ಪಡೆಯುವ ಅನುಭವವಾಗಿದೆ.</p>
		<p>ಮತ್ತೊಂದು ಪ್ರಶ್ನೆ: ನಮ್ಮ ಗುರಿ ಏನು? ಈಗಿನ ಕಾಲದಲ್ಲಿ, ಮಾನವನು ಅನಂತವಾಗಿ ಮುಂದು ಮುಂದಕ್ಕೆ ಹೋಗುತ್ತಿರುವನು, ತಲುಪುವುದಕ್ಕೆ ಯಾವ ಪರಿಪೂರ್ಣವಾದ ಗುರಿಯೂ ಇಲ್ಲ ಎಂದು ಸಾಧಿಸುವನು. ಯಾವಾಗಲೂ ಮುಂದುವರಿಯುತ್ತಿರುವುದು, ಎಂದಿಗೂ ದೊರಕದೆ ಇರುವುದು, ಇದಕ್ಕೆ ಏನಾದರೂ ಅರ್ಥವಿರಲಿ, ಇದು ಎಷ್ಟೇ ಚಮತ್ಕಾರವಾಗಿ ಕಾಣಲಿ, ಈ ವಾದದಲ್ಲಿ ಹುರುಳಿಲ್ಲ. ಒಂದು ಸರಳ ರೇಖೆಯನ್ನು ದೀರ್ಘವಾಗಿ ಮುಂದುವರಿಸಿದರೆ ಅದೊಂದು ವೃತ್ತವಾಗುವುದು. ಅದು ಹೊರಟ ಸ್ಥಳಕ್ಕೆ ಬರುವುದು. ನೀನು ಎಲ್ಲಿ ಪ್ರಾರಂಭವಾದೆಯೊ ಅಲ್ಲಿ ಕೊನೆಗಾಣಬೇಕು. ನೀನು ದೇವರಿಂದ ಪ್ರಾರಂಭಿಸಿರುವುದರಿಂದ ಅಲ್ಲಿ ಕೊನೆಗಾಣಬೇಕು. ಅನಂತರ ಉಳಿಯುವುದೇನು? ವಿವರಗಳು - ಕೊನೆಯ ತನಕ ನಾವು ಇದನ್ನು ಮಾಡುತ್ತಿರಬೇಕು.</p>
		<p>ಇನ್ನೊಂದು ಪ್ರಶ್ನೆಯೂ ಇದೆ: ನಾವು ಮುಂದುವರಿದಂತೆ ಹೊಸ ಹೊಸ ಸತ್ಯಗಳನ್ನು ಕಂಡು ಹಿಡಿಯುವೆವೆ ? ಹೌದು ಮತ್ತು ಇಲ್ಲ. ಮೊದಲನೆಯದಾಗಿ ಧರ್ಮದ ವಿಷಯದಲ್ಲಿ ತಿಳಿಯಬೇಕಾದ ಹೊಸದೇನೂ ಇಲ್ಲ, ಅವೆಲ್ಲಾ ಹಿಂದೆಯೇ ಗೊತ್ತಾಗಿವೆ. ಈ ಪ್ರಪಂಚದಲ್ಲಿರುವ ಎಲ್ಲಾ ಧರ್ಮಗಳು, ನಮ್ಮಲ್ಲಿ ಒಂದು ಐಕ್ಯತೆ ಇದೆ ಎಂದು ಸಾರುವುವು. ನಾವು ಪರಮಾತ್ಮನೊಡನೆ ಒಂದಾದ ಮೇಲೆ ಮತ್ತಾವ ಪ್ರಗತಿಯೂ ಇಲ್ಲ. ಜ್ಞಾನ ಎಂದರೆ ವೈವಿಧ್ಯದಲ್ಲಿ ಐಕ್ಯತೆಯನ್ನು ಕಂಡುಹಿಡಿಯುವುದಾಗಿದೆ. ನಾನು ನಿಮ್ಮನ್ನು ಸ್ತ್ರೀ ಪುರುಷರಂತೆ ನೋಡುತ್ತೇನೆ. ಇದು ಭಿನ್ನತೆ. ನಾನು ನಿಮ್ಮನ್ನೆಲ್ಲಾ ಒಟ್ಟಿಗೇ ಸೇರಿಸಿ ಮಾನವರು ಎಂದಾಗ ಅದು ವೈಜ್ಞಾನಿಕವಾದ ಜ್ಞಾನವಾಗುವುದು. ರಸಾಯನಶಾಸ್ತ್ರವನ್ನು ಉದಾಹರಣೆಗೆ ತೆಗೆದುಕೊಳ್ಳಿ, ವಿಜ್ಞಾನಿಗಳು ತಮಗೆ ಗೊತ್ತಿರುವ ಎಲ್ಲಾ ವಸ್ತುಗಳ ಹಿಂದೆ ಇರುವ ಮೂಲಧಾತುಗಳನ್ನು ತಿಳಿದುಕೊಳ್ಳಲು ಯತ್ನಿಸುತ್ತಿರುವರು. ಸಾಧ್ಯವಾದರೆ ಯಾವ ಒಂದು ಧಾತುವಿನಿಂದ ಇವೆಲ್ಲಾ ಆಗಿದೆಯೋ ಅದನ್ನು ತಿಳಿದುಕೊಳ್ಳಲು ಯತ್ನಿಸುವರು. ಆ ಒಂದನ್ನು ತಿಳಿದುಕೊಳ್ಳುವ ಸಮಯ ಬರಬಹುದು. ಅದೇ ಎಲ್ಲಾ ವಸ್ತುಗಳಿಗೂ ಮೂಲ. ಅದನ್ನು ಪಡೆದ ಮೇಲೆ ಅದಕ್ಕಿಂತ ಮುಂದೆ ವಿಜ್ಞಾನಿಗಳು ಹೋಗಲಾರರು, ರಸಾಯನ ಶಾಸ್ತ್ರ ಅಲ್ಲಿಗೆ ಪೂರ್ಣಾವಸ್ಥೆಗೆ ಬಂದಂತೆ. ಇದರಂತೆಯೇ ಧಾರ್ಮಿಕ ವಿಜ್ಞಾನ ಕೂಡ. ನಾವು ಈ ಪರಿಪೂರ್ಣವಾದ ಐಕ್ಯತೆಯನ್ನು ಕಂಡುಹಿಡಿದರೆ, ಅದಕ್ಕಿಂತ ಮುಂದೆ ಇನ್ನು ಹೋಗಲಾಗುವುದಿಲ್ಲ.</p>
		<p>ನಾನು ಮತ್ತು ನನ್ನ ತಂದೆ ಇಬ್ಬರೂ ಒಂದೇ ಎಂಬುದನ್ನು ಕಂಡುಹಿಡಿದಾಗ ಧರ್ಮವನ್ನು ಕುರಿತಂತೆ ಕೊನೆಯ ಮಾತನ್ನು ಆಡಿದ್ದು ಆಯಿತು. ಅನಂತರ ವಿವರಗಳು</p>
		<p>ಮಾತ್ರ ಉಳಿದಿವೆ. ನಿಜವಾದ ಧರ್ಮದಲ್ಲಿ ಅಂಧಶ್ರದ್ದೆ ಎನ್ನಬಹುದಾದ ನಂಬಿಕೆ ಇಲ್ಲ. ಯಾವ ಮಹಾ ಉಪದೇಶಕನೂ ಇದನ್ನು ಬೋಧಿಸಲಿಲ್ಲ. ಇದು ಅಧೋಗತಿಗೆ ಇಳಿದಾಗ ಮಾತ್ರ ಸಾಧ್ಯ. ಮೂಢರು ಯಾರಾದರೂ ಒಬ್ಬ ಮಹಾ ಪುರುಷನನ್ನು ಅನುಸರಿಸುತ್ತಿರುವೆವು ಎಂದು ನಟಿಸುವರು, ತಮಗೆ ಶಕ್ತಿ ಇಲ್ಲದೇ ಇದ್ದರೂ ಮಾನವಕೋಟಿಯನ್ನು ಸುಮ್ಮನೆ ನಂಬಿ ಎಂದು ಬೋಧಿಸುವರು. ಏನನ್ನು ನಂಬುವುದು ? ಸುಮ್ಮನೆ ನಂಬುವುದು ಎಂದರೆ ಮಾನವನನ್ನು ಅಧೋಗತಿಗೆ ಒಯ್ದಂತೆ. ಸಾಧ್ಯವಾದರೆ ನಾಸ್ತಿಕರಾಗಿರುವುದಾದರೂ ಅಂಧಶ್ರದ್ದೆಗಿಂತ ಮೇಲು. ಮನುಷ್ಯನನ್ನು ಏತಕ್ಕೆ ಮೃಗದ ಅಧೋಗತಿಗೆ ಸೆಳೆಯುತ್ತೀರಿ? ಇದರಿಂದ ನಿಮಗೆ ಮಾತ್ರ ತೊಂದರೆ ಅಲ್ಲ. ನೀವು ಇಡೀ ಸಮಾಜಕ್ಕೆ ಅಪಾಯ ತರುವಿರಿ, ನಿಮ್ಮ ನಂತರ ಬರುವವರಿಗೆ ಅಪಾಯ ತರುವಿರಿ. ಎದ್ದು ನಿಂತು ವಿಚಾರ ಮಾಡಿ, ಯಾವುದನ್ನೂ ಹಾಗೆಯೇ ನಂಬಬೇಡಿ. ಧರ್ಮ ಎಂದರೆ ನಂಬುವುದಲ್ಲ, ಅದರಂತೆ ಇರುವುದು, ಅದರಂತೆ ಆಗುವುದು. ಇದೇ ಧರ್ಮ. ನಿಮಗೆ ಇದು ಲಭಿಸಿದ ಮೇಲೆ ನಿಮಗೆ ಧರ್ಮ ಸಿಕ್ಕಿದೆ. ಇದಕ್ಕೆ ಮುಂಚೆ ನೀವು ಮೃಗಗಳಿಗಿಂತ ಮೇಲಲ್ಲ. ಆ ಮಹಾಜ್ಞಾನಿ ಬುದ್ಧನು ಹೇಳುವುದು ಹೀಗೆ: 'ನೀವು ಏನನ್ನು ಕೇಳಿರುವಿರೋ ಅದನ್ನು ನಂಬಬೇಡಿ; ಹಿಂದಿನಿಂದಲೂ ಬಂದಿದೆ ಎಂದು ನೀವು ಯಾವ ಸಿದ್ದಾಂತವನ್ನೂ ನಂಬಬೇಡಿ. ಯಾರೋ ಹಿಂದಿನ ಋಷಿಗಳು ಹೇಳುತ್ತಾರೆ ಎಂದು ನಂಬಬೇಡಿ. ಅಭ್ಯಾಸಬಲದಿಂದ ನೀವು ಯಾವುದಕ್ಕೆ ಅಂಟಿಕೊಂಡಿದ್ದೀರೋ ಅದನ್ನು ನಂಬಬೇಡಿ. ಹಿರಿಯರು, ಗುರುಗಳು ಹೇಳುತ್ತಾರೆ ಎಂದು ನಂಬಬೇಡಿ. ಎಲ್ಲವನ್ನೂ ವಿಮರ್ಶೆಮಾಡಿ, ಆಲೋಚನೆಮಾಡಿ; ಪ್ರತಿಫಲಗಳು ಯುಕ್ತಿಯುಕ್ತವಾಗಿದ್ದರೆ, ಅದರಿಂದ ಎಲ್ಲರಿಗೂ ಒಳ್ಳೆಯದಾದರೆ, ಅದನ್ನು ಸ್ವೀಕರಿಸಿ, ಅದರಂತೆ ಬಾಳಿ,''</p>
	</section>
	<section class="level1 unnumbered" epub:type="chapter" role="doc-chapter" id="id-043">
		<h1 class="level1-title" epub:type="title">ಗುರಿ<sup><a epub:type="noteref" href="999-aside.xhtml#id-001-81">*</a></sup></h1>
		<p> (೧೯೦೦ರ ಮಾರ್ಚಿ ೨೭ರಂದು ಪ್ಯಾನ್‌ಫ್ರಾನ್ಸಿಸ್ಕೋದಲ್ಲಿ ನೀಡಿದ ಪ್ರವಚನದ ಟಿಪ್ಪಣಿ)</p>
		<p>ಮಾನವನು ತನಗಿಂತ ಶ್ರೇಷ್ಠವಾದ ಯಾವುದೋ ಒಂದರಿಂದ ಆವೃತನಾದಂತೆ ಕಾಣುವನು. ಅದನ್ನು ಅರಿಯಲು ಅವನು ಯತ್ನಿಸುತ್ತಿರುವನು. ಅವನು ಯಾವಾಗಲೂ ಅತ್ಯಂತ ಉನ್ನತವಾದ ಆದರ್ಶವನ್ನೇ ಅರಸುವನು. ಅದು ಇದೆ ಎಂದು ಅವನಿಗೆ ಗೊತ್ತಿದೆ. ಧರ್ಮ ಎಂದರೆ ಆ ಶ್ರೇಷ್ಠ ಆದರ್ಶದ ಅನ್ವೇಷಣೆ, ಮಾನವನ ಸಮಗ್ರ ಸ್ವಭಾವವು ಏನು ಎಂದು ತಾನು ಗ್ರಹಿಸಿದ್ದನೋ ಅದಕ್ಕೆ ಅನುಗುಣವಾಗಿ ಅವನು ಮೊದಲು ಸ್ವರ್ಗ ಮುಂತಾದ ಹೊರ ಜಗತ್ತಿನಲ್ಲಿ ಅನ್ವೇಷಣೆಗಳನ್ನು ನಡೆಸಿದನು.</p>
		<p>ಅನಂತರ ಮಾನವನು ತನ್ನ ಕಡೆಗೇ ಸ್ವಲ್ಪ ಹತ್ತಿರದಿಂದ ನೋಡಲು ಯತ್ನಿಸಿದನು. ಆಗ ಸಾಧಾರಣವಾಗಿ ನಾವು ಯಾವುದನ್ನು 'ನಾನು' ಎಂದು ಭಾವಿಸುವೆವೊ ಅದು ನಾನಲ್ಲ, ಎಂದು ಗೊತ್ತಾಗುವುದು. ಅದು ತನ್ನ ಇಂದ್ರಿಯಗಳಿಗೆ ಕಾಣುವಂತೆ ಇಲ್ಲ. ಅದನ್ನು ತನ್ನ ಒಳಗೆ ಹುಡುಕಲು ಯತ್ನಿಸಿದನು. ಕೊನೆಗೆ ತಾನು ಯಾವುದನ್ನು ಹೊರಗೆ ಹುಡುಕುತ್ತಿದನೋ ಅದು ತನ್ನಲ್ಲಿಯೇ ಸದಾ ಇದೆ ಎಂದು ಗೊತ್ತಾಗುವುದು, ತಾನು ಯಾವುದನ್ನು ಹೊರಗೆ ಪೂಜಿಸುತ್ತಿದ್ದನೊ, ಅದು ನಿಜವಾಗಿಯೂ ತನ್ನ ಆಂತರಿಕ ಸ್ವಾಭಾವವೇ. ಅದೈತಕ್ಕೂ, ದೈತಕ್ಕೂ ಇರುವ ವ್ಯತ್ಯಾಸ ಇಷ್ಟೇ - ಆದರ್ಶವನ್ನು ಹೊರಗೆ ಹುಡುಕುತ್ತಿದ್ದರೆ ದೈತ, ಅದನ್ನು ಒಳಗೆ ಹುಡುಕುತ್ತಿದ್ದರೆ ಅದೈತ.</p>
		<p>ಈ ಜಗತ್ತು ಏತಕ್ಕೆ, ಎಲ್ಲಿಂದ ಬಂತು ಎಂಬ ಮೊದಲನೆ ಪ್ರಶ್ನೆ ಏಳುವುದು. ಮನುಷ್ಯ ಏತಕ್ಕೆ ಮಿತವಾಗುತ್ತಾನೆ? ಅನಂತ ಹೇಗೆ ಸಾಂತವಾಯಿತು? ಶುದ್ದವು ಅಶುದ್ಧ ಹೇಗೆ ಆಯಿತು? ಮೊದಲನೆಯದಾಗಿ ದೈತದ ಊಹೆಯ ಪ್ರಕಾರ ಈ ಪ್ರಶ್ನೆಗಳಿಗೆ ಉತ್ತರವನ್ನು ಹೇಳುವುದಕ್ಕೆ ಆಗುವುದಿಲ್ಲ ಎಂಬುದನ್ನು ನೆನಪಿನಲ್ಲಿಡಬೇಕು.</p>
		<p>ದೇವರು ಏತಕ್ಕೆ ಇಂತಹ ಅಶುದ್ದವಾದ ಈ ಪ್ರಪಂಚವನ್ನು ಸೃಷ್ಟಿಸಿದ ? ಪರಿಪೂರ್ಣನಾದ ದಯಾಮಯನಾದ ಅನಂತನಾದ ತಂದೆ, ಈ ಪ್ರಪಂಚವನ್ನು ಸೃಷ್ಟಿಸಿದ್ದರೆ ಮನುಷ್ಯ ಏತಕ್ಕೆ ಇಷ್ಟು ದುಃಖಿಯಾಗಿರುವನು? ಈ ಸ್ವರ್ಗ ನರಕಗಳೇಕೆ ?</p>
		<p>ಯಮಾವಳಿಗಳನ್ನು ಊಹಿಸಿಕೊಳ್ಳುವೆವು, ತಾನು ನೋಡದೆ ಇರುವ ಯಾವುದನ್ನೂ ಯಾರೂ ಚಿತ್ರಿಸಿಕೊಳ್ಳಲಾರನು.</p>
		<p>ಈ ಜೀವನದಲ್ಲಿ ನಾವು ಪಡುವ ಯಾತನೆಯನ್ನೆಲ್ಲ ಒಂದು ಸ್ಥಳದಲ್ಲಿಟ್ಟು, ಅದನ್ನು ನರಕ ಎಂದು ಕರೆಯುತ್ತೇವೆ.</p>
		<p>ಅನಂತವಾದ ಪರಮೇಶ್ವರನು ಈ ಪ್ರಪಂಚವನ್ನು ಏತಕ್ಕೆ ಸೃಷ್ಟಿಸಿದನು? ದೈತಿಗಳು, ಕುಂಬಾರ ಮಡಕೆಕುಡಿಕೆಗಳನ್ನು ಮಾಡುವಂತೆ ಈ ಪ್ರಪಂಚವನ್ನು ದೇವರು ಮಾಡುತ್ತಾನೆ ಎನ್ನುವರು. ದೇವರು ಕುಂಬಾರ, ನಾವೇ ಮಡಕೆಗಳು... ತಾತ್ವಿಕ ರೀತಿ ಪ್ರಶ್ನೆ ಹೀಗೆ ಆಗುವುದು: ಮನುಷ್ಯನ ನಿಜವಾದ ಸ್ವಭಾವ ಪರಿಶುದ್ಧ, ಪರಿಪೂರ್ಣ ಮತ್ತು ಅನಂತ</p>
		<p>ಎಂದು ಕಲ್ಪಿಸಿಕೊಳ್ಳುವುದಕ್ಕೆ ಆಧಾರವೇನು ? ಎಲ್ಲಾ ವಿಧವಾದ ಅದೈತ ಸಿದ್ಧಾಂತದಲ್ಲಿ ತೋರುವ ಒಂದು ತೊಡಕು ಇದು. ಉಳಿದವುಗಳೆಲ್ಲ ಸರಾಗವಾಗಿವೆ. ಈ ಪ್ರಶ್ನೆಗೆ ಉತ್ತರ ಕೊಡಲು ಸಾಧ್ಯವಿಲ್ಲ. ಅದೈತಿಗಳು, ಈ ಪ್ರಶ್ನೆಯೇ ವಿರೋಧಾಭಾಸ ಎನ್ನುವರು. - ದೈತಿಗಳ ದೃಷ್ಟಿಯನ್ನೇ ತೆಗೆದುಕೊಳ್ಳಿ, ದೇವರು ಈ ಪ್ರಪಂಚವನ್ನು ಏತಕ್ಕೆ ಸೃಷ್ಟಿಸಿದನು? ಇದು ವಿರೋಧೋಕ್ತಿ, ಏತಕ್ಕೆ? ಏಕೆಂದರೆ, ದೇವರ ಭಾವನೆ ಎಂದರೆ ಏನು? ಅವನು ತನ್ನಿಂದ ಹೊರಗೆ ಇರುವ ಯಾವುದರಿಂದಲೂ ಬಾಧಿತನಾಗದವನು.</p>
		<p>ನಾನು, ನೀವು ಮುಕ್ತರಲ್ಲ. ನನಗೆ ಬಾಯಾರಿಕೆ ಎಂಬುದೊಂದು ಇದೆ. ಅದರ ಮೇಲೆ ನನಗೆ ಸ್ವಾಧೀನವಿಲ್ಲ. ಅದು ನನ್ನನ್ನು ನೀರು ಕುಡಿಯುವಂತೆ ಬಲಾತ್ಕರಿಸುತ್ತದೆ. ನನ್ನ ದೇಹ ಮತ್ತು ಮನಸ್ಸಿನಿಂದ ಆದ ಪ್ರತಿಯೊಂದು ಕ್ರಿಯೆಯೂ ಯಾರೋ ಬಲಾತ್ಕರಿಸಿದಂತೆ ಇದೆ. ನಾನು ಇದನ್ನು ಮಾಡಲೇಬೇಕಾಗಿದೆ. ಇದನ್ನು ಪಡೆಯಲೇ ಬೇಕಾಗಿದೆ. ಹೇಗೆ ಮತ್ತು ಏತರಿಂದ ಎಂಬ ಪ್ರಶ್ನೆಗೆ ಅರ್ಥವೇನು? ನೀವು ಏತಕ್ಕೆ ನೀರನ್ನು ಕುಡಿಯುವಿರಿ? ಏತಕ್ಕೆಂದರೆ ಬಾಯಾರಿಕೆಯು ನಿಮ್ಮನ್ನು ಬಲಾತ್ಕರಿಸುವುದು. ನೀವು ಗುಲಾಮರು, ಏಕೆಂದರೆ ನೀವು ಯಾವುದನ್ನೂ ಸ್ವಂತ ಇಚ್ಛೆಯಿಂದ ಮಾಡುವುದಿಲ್ಲ, ಬಲಾತ್ಕಾರದಿಂದ ಪ್ರೇರೇಪಿತರಾಗಿ ಎಲ್ಲವನ್ನೂ ಮಾಡುವಿರಿ. ನೀವು ಕೆಲಸ ಮಾಡುವುದಕ್ಕೆ ಕಾರಣ ಬಲಾತ್ಕಾರ. ಈ ಭೂಮಿಯನ್ನು ಮತ್ಯಾವುದೋ ಚಲಿಸುವಂತೆ ಮಾಡದೆ ಇದ್ದರೆ ಅದು ಚಲಿಸುತ್ತಲೇ ಇರಲಿಲ್ಲ. ದೀಪ ಏತಕ್ಕೆ ಉರಿಯುವುದು? ಅದನ್ನು ಯಾರೂ ಕಡ್ಡಿಗೀರಿ ಹಚ್ಚದೆ ಇದ್ದರೆ ಅದು ಉರಿಯುತ್ತಿರಲಿಲ್ಲ. ಪ್ರಕೃತಿಯೊಂದಿಗೆ ಸಾಮರಸ್ಯದಿಂದ ಇರುವುದು ದಾಸ್ಯ, ಪ್ರಕೃತಿಯ ಗುಲಾಮನಾಗಿ ಒಂದು ಬಂಗಾರದ ಪಂಜರದಲ್ಲಿ ಇದ್ದರೆ ಏನು ಪ್ರಯೋಜನ? ಮಾನವ ಮುಖ್ಯವಾಗಿ ನಿತ್ಯಮುಕ್ತ, ಪವಿತ್ರ ಎಂಬ ಜ್ಞಾನದಲ್ಲೇ ಶ್ರೇಷ್ಠವಾದ ನಿಯಮ ಮತ್ತು ಕ್ರಮ ಇದೆ. ಹೇಗೆ, ಏತಕ್ಕೆ ಎಂಬ ಪ್ರಶ್ನೆಯನ್ನು ನಾವು ಅಜ್ಞಾನದಲ್ಲಿರುವಾಗ ಮಾತ್ರ ಕೇಳುವುದು ಎಂಬುದು ಗೊತ್ತಾಗುವುದು. ನಾನು ಮತ್ತಾವುದೋ ಬಲಾತ್ಕಾರಕ್ಕೆ ಸಿಕ್ಕಿಕೊಂಡು ಯಾವುದಾದರೂ ಒಂದನ್ನು ಮಾಡಬೇಕಾಗಿದೆ.</p>
		<p>ದೇವರು ಸ್ವತಂತ್ರ ಎಂದು ನೀವು ಹೇಳುತ್ತೀರಿ, ಪುನಃ ದೇವರು ಏತಕ್ಕೆ ಪ್ರಪಂಚವನ್ನು ಸೃಷ್ಟಿಸಿದ ಎಂದು ಪ್ರಶ್ನಿಸುತ್ತೀರಿ. ನಿಮ್ಮ ಹೇಳಿಕೆಯನ್ನು ನೀವೇ ಪ್ರತಿಷೇಧಿಸುತ್ತಿರುವಿರಿ. ದೇವರೆಂದರೆ ಸರ್ವತಂತ್ರ ಸ್ವತಂತ್ರನೆಂದು ಅರ್ಥ. ತಾರ್ಕಿಕಭಾಷೆಯಲ್ಲಿ ಇದನ್ನು ಹೇಳಬೇಕಾದರೆ ಹೀಗಾಗುವುದು: ಯಾರನ್ನು ಯಾರೂ ಬಲಾತ್ಕರಿಸಲಾರರೊ, ಅವನನ್ನು ಈ ಪ್ರಪಂಚವನ್ನು ಸೃಷ್ಟಿಸುವಂತೆ ಯಾರು ಬಲಾತ್ಕರಿಸುವವರು? ನೀವು ಅದೇ ಪ್ರಶ್ನೆಯಲ್ಲಿ ಯಾರು ಅವನನ್ನು ಬಲಾತ್ಕರಿಸಿದರು ಎಂದು ಕೇಳುವಿರಿ? ಈ ಪ್ರಶ್ನೆಯೇ ಕುತರ್ಕ. ಅವನು ಸ್ವಭಾವತಃ ಅನಂತಾತ್ಮ ನಾಗಿರುವನು, ನಿತ್ಯಮುಕ್ತನಾಗಿರುವನು. ನೀವು ತಾರ್ಕಿಕವಾಗಿ ಪ್ರಶ್ನೆಯನ್ನು ಹಾಕಿದರೆ,</p>
		<p>ಆಗ ನಾವು ಅದಕ್ಕೆ ಉತ್ತರವನ್ನು ಹೇಳುತ್ತೇವೆ. ಈ ಪ್ರಪಂಚದಲ್ಲಿ ಒಂದೇ ಸತ್ಯ ಇರುವುದು, ಬೇರೆ ಏನೂ ಇಲ್ಲ ಎಂದು ಯುಕ್ತಿಯು ಹೇಳುವುದು. ಎಲ್ಲೆಲ್ಲಿ ದೈತ ತಲೆಯೆತ್ತುವುದೋ, ಅಲ್ಲೆಲ್ಲ ಅದೈತ ಅದರೊಂದಿಗೆ ಹೋರಾಡಿ ಅದನ್ನು ಆಚೆಗೆ ಅಟ್ಟಿದೆ.</p>
		<p>ಇದನ್ನು ತಿಳಿದುಕೊಳ್ಳುವುದಕ್ಕೆ ಒಂದು ತೊಡಕಿದೆ. ಧರ್ಮ ಎಂದರೆ ವ್ಯವಹಾರಜ್ಞಾನ ಎಂಬುದು ಸರ್ವಸಾಮಾನ್ಯವಾಗಿರುವುದು. ಸಾಧಾರಣ ಮನುಷ್ಯನಿಗೆ ಧರ್ಮವನ್ನು ಅವನ ಭಾಷೆಯಲ್ಲಿ ಹೇಳಿದರೆ ಅವನಿಗೆ ಅರ್ಥವಾಗುವುದು. ಅದನ್ನು ಒಳ್ಳೆಯ ತತ್ತ್ವಜ್ಞಾನಿಯ ಭಾಷೆಯಲ್ಲಿ ಇಟ್ಟರೆ ಅರ್ಥವಾಗುವುದಿಲ್ಲ. ಮಾನವನ ಸ್ವಭಾವವೇ ಇತರರಲ್ಲಿ ತಮ್ಮನ್ನು ಆರೋಪಿಸಿಕೊಳ್ಳುವುದು, ಮಗುವಿನ ಮೇಲೆ ನಿಮಗೆ ಇರುವ ಭಾವವನ್ನು ಕುರಿತು ನೋಡಿ, ಮಗುವಿನ ಮೇಲೆ ನಿಮ್ಮನ್ನು ನೀವು ಆರೋಪಮಾಡಿಕೊಳ್ಳುತ್ತೀರಿ. ಆಮೇಲೆ ನಿಮಗೆ ಎರಡು ದೇಹಗಳು ಬರುತ್ತವೆ. ಅದರಂತೆಯೇ ಗಂಡನ ಮನಸ್ಸಿನ ಮೂಲಕ ನೀವು ಭಾವಿಸುವಿರಿ. ಇದಕ್ಕೆ ಒಂದು ಕೊನೆ ಎಲ್ಲಿ ? ನೀವು ಅನಂತ ದೇಹಗಳಲ್ಲಿ ನಿಮ್ಮನ್ನು ಆರೋಪಿಸಿಕೊಳ್ಳಬಹುದು.</p>
		<p>ಪ್ರತಿದಿನವೂ ಮನುಷ್ಯ ಪ್ರಕೃತಿಯನ್ನು ಗೆಲ್ಲುತ್ತಿರುವನು. ಮನುಷ್ಯ ಒಂದು ಜನಾಂಗದಂತೆ ತನ್ನ ಶಕ್ತಿಯನ್ನು ವ್ಯಕ್ತಪಡಿಸುತ್ತಿರುವನು. ಮನುಷ್ಯನ ಈ ಶಕ್ತಿಗೆ ಒಂದು ಮಿತಿ ಕಲ್ಪಿಸಲು ಸಾಧ್ಯವೇ, ವಿಚಾರಿಸಿ ನೋಡಿ, ಮನುಷ್ಯನಿಗೆ ಅವನ ಜನಾಂಗದ ದೃಷ್ಟಿಯಲ್ಲಿ ಅನಂತ ಶಕ್ತಿಗಳಿವೆ, ಅವನಿಗೆ ಅನಂತ ದೇಹಗಳು ಇವೆ ಎಂಬುದನ್ನು ಒಪ್ಪಿಕೊಳ್ಳುತ್ತೀರಿ. ನೀವು ಏನಾಗಿರುವಿರೋ ಅದೊಂದೇ ಪ್ರಶ್ನೆ, ನೀವು ಒಂದು ಜನಾಂಗವೇ ಅಥವಾ ಒಂದು ವ್ಯಕ್ತಿಯೆ? ನೀವು ಬೇರೆ ಆದೊಡನೆಯೇ ಪ್ರತಿಯೊಂದೂ ನಿಮಗೆ ವ್ಯಥೆಯನ್ನು ಕೊಡುವುದು. ನೀವು ವಿಕಾಸವಾಗಿ ಇತರರಿಗೆ ಅನುಕಂಪವನ್ನು ತೋರಿದೊಡನೆಯೇ ನಿಮಗೆ ಸಹಾಯ ಬರುವುದು. ಈ ಪ್ರಪಂಚದಲ್ಲಿ ಸ್ವಾರ್ಥಿಯೇ ಬಹಳ ದುಃಖಿ, ಯಾರು ಅತ್ಯಂತ ಸುಖಿಯೋ ಅವನಿಗೆ ಸ್ವಾರ್ಥವೆಂಬುದಿಲ್ಲ. ಅವನೇ ಸೃಷ್ಟಿಯೆಲ್ಲಾ ಆಗಿರುವನು. ಕೈಸ್ತರು, ಹಿಂದೂಗಳೂ ಮತ್ತು ಎಲ್ಲಾ ಧರ್ಮಗಳ ದೈತಿಗಳಲ್ಲಿಯೂ ನೀತಿ ಒಂದೇ. ಅದೇ ಸ್ವಾರ್ಥನಾಗಬೇಡ, ನಿಃಸ್ವಾರ್ಥಿಯಾಗಿರು, ಇತರರಿಗಾಗಿ ಕರ್ಮಮಾಡಿ ವಿಕಾಸವಾಗು ಎಂಬುದು. - ಇದನ್ನು ಅವಿದ್ಯಾವಂತರಿಗೆ ಅರ್ಥವಾಗುವಂತೆ ಸುಲಭವಾಗಿ ಹೇಳಬಹುದು. ವಿದ್ಯಾವಂತರಿಗೆ ಮತ್ತೂ ಸುಲಭವಾಗಿ ಅರ್ಥವಾಗುವಂತೆ ಹೇಳಬಹುದು. ಆದರೆ ಯಾರು ತೋರಿಕೆಯ ವಿಧ್ಯಾವಂತರಂತೆ ಕಾಣುತ್ತಿರುವರೋ, ಅವರಿಗೆ ಗೊತ್ತಾಗುವಂತೆ ಹೇಳಲು ದೇವರಿಗೂ ಸಾಧ್ಯವಿಲ್ಲ. ಸತ್ಯಾಂಶವೇನೆಂದರೆ, ನೀವು ನಿಜವಾಗಿಯೂ ವಿಶ್ವದಿಂದ ಬೇರೆ ಅಲ್ಲ, ನಿಮ್ಮಿಂದ ನಿಮ್ಮ ಆತ್ಮ ಬೇರೆ ಹೇಗೆ ಅಲ್ಲವೋ ಹಾಗೆ, ಹಾಗೆ ಇಲ್ಲದೇ ಇದ್ದರೆ ನೀವು ಯಾವುದನ್ನೂ ನೋಡುವುದಕ್ಕೆ ಆಗುತ್ತಿರಲಿಲ್ಲ, ಅನುಭವಿಸುವುದಕ್ಕೆ ಆಗುತ್ತಿರಲಿಲ್ಲ. ಪಂಚಭೂತಗಳ ಮಹಾಸಾಗರದಲ್ಲಿ ನಮ್ಮ ದೇಹಗಳೆಂಬುವು ಸಣ್ಣ ಸುಳಿಗಳಂತೆ, ಜೀವನವು ತಿರುಗಿ ಬೇರೊಂದು ರೂಪವನ್ನು ಧರಿಸಿ ಸಾಗಿಹೋಗುತ್ತಿದೆ.</p>
		<p>ಸೂರ ಚಂದ್ರ ತಾರೆ ನೀವು ನಾವುಗಳೆಲ್ಲ ಸಣ್ಣ ಸಣ್ಣ ಸುಳಿಗಳು, ಅಷ್ಟೆ. ನಾನು ಯಾವುದೋ ಒಂದು ಮನಸ್ಸನ್ನು ಏತಕ್ಕೆ ಆರಿಸಿಕೊಂಡೆ? ಮನಸ್ಸಿನ ಸರೋವರದಲ್ಲಿ ಇದೊಂದು ಮನೋಸುಳಿಯಷ್ಟೆ.</p>
		<p>ಇಲ್ಲದೆ ಇದ್ದರೆ ನನ್ನ ಮನಸ್ಸಿನ ಸ್ಪಂದನ ನಿಮಗೆ ಹೇಗೆ ತಲುಪುತ್ತಿತ್ತು? ನೀವು ಸರೋವರಕ್ಕೆ ಒಂದು ಕಲ್ಲನ್ನು ಎಸೆದರೆ ಅದೊಂದು ಸ್ಪಂದನವನ್ನು ಉಂಟುಮಾಡುವುದು. ಅದು ನೀರನ್ನೆಲ್ಲ ಸ್ಪಂದಿಸುವಂತೆ ಮಾಡುವುದು. ನಾನು ಮನಸ್ಸನ್ನು ಒಂದು ಆನಂದದ ಸ್ಥಿತಿಗೆ ಒಯುತ್ತೇನೆ. ಅದರಿಂದ ನಿಮ್ಮ ಮನಸ್ಸನ್ನು ಅದೇ ಆನಂದದ ಸ್ಥಿತಿಗೆ ಒಯ್ಯಬಹುದು. ನೀವು ಎಷ್ಟೋ ವೇಳೆ, ನಿಮ್ಮ ಮನಸ್ಸಿನಲ್ಲಿ ಅಥವಾ ಹೃದಯದಲಿ ಯಾರಿಗೂ ಶಬ ದ ಮೂಲಕ ವಿವರಿಸದೆ, ಏನನೋ ಆಲೋಚಿಸಿರಬಹುದು. ಅದು ಮತ್ತೊಬ್ಬರಿಗೆ ಗೊತ್ತಾಗುತ್ತದೆ. ಎಲ್ಲಾ ಕಡೆಯಲ್ಲಿಯೂ ನಾವು ಒಂದೇ. ನಾವು ಇದನ್ನು ಅರ್ಥಮಾಡಿಕೊಳ್ಳುವುದೇ ಇಲ್ಲ. ಈ ಪ್ರಪಂಚವೆಲ್ಲ ದೇಶ ಕಾಲ ನಿಮಿತ್ತಗಳಿಂದ ಆಗಿದೆ. ದೇವರು ಈ ಪ್ರಪಂಚದಂತೆ ತೋರುತ್ತಾನೆ. ಪ್ರಕೃತಿ ಯಾವಾಗ ಪ್ರಾರಂಭವಾಯಿತು ? ನಿಮ್ಮ ನೈಜ ಸ್ವಭಾವವನ್ನು ಮರೆತು, ಕಾಲ ದೇಶ ನಿಮಿತ್ತದೊಂದಿಗೆ ಬದ್ಧರಾದಾಗ ! ಈ ಅದೇ ಸುತ್ತುತ್ತಿರುವ ನಿಮ್ಮ ದೇಹಗಳ ವೃತ್ತ. ಆದರೂ ಅದು ನಿಮ್ಮ ಅನಂತ ಸ್ವಭಾವವಾಗಿದೆ. ಅದೇ ಪ್ರಕೃತಿ, ಕಾಲದೇಶನಿಮಿತ್ತಗಳು, ಪ್ರಕೃತಿ ಎಂದರೆ ಇಷ್ಟೇ. ನೀವು ಆಲೋಚಿಸುವುದಕ್ಕೆ ಪ್ರಾರಂಭಿಸಿದಾಗ ಕಾಲ ಪ್ರಾರಂಭವಾಯಿತು. ನಿಮಗೆ ದೇಹ ಬಂದಾಗ ದೇಶ ಪ್ರಾರಂಭವಾಯಿತು. ಇಲ್ಲದೇ ಇದ್ದರೆ ದೇಶವೆಂಬುದೇ ಇಲ್ಲ. ನೀವು ಯಾವಾಗ ಮಿತಿಗೊಳಪಟ್ಟಿರೊ ಆಗ ಕಾರಣ ಪ್ರಾರಂಭವಾಯಿತು. ನಮಗೆ ಯಾವುದಾದರೂ ಒಂದು ಬಗೆಯ ಉತ್ತರ ಬೇಕಾಗಿದೆ. ಉತ್ತರ ಅಲ್ಲಿಯೇ ಇದೆ. ನಾವು ಮಿತಿಗೆ ಒಳಗಾಗಿರುವೆವು ಎಂಬುದೇ ಒಂದು ಆಟ. ಇದು ಬರೀ ತಮಾಷೆ. ನಿಮ್ಮನ್ನು ಯಾವುದೂ ಬಂಧಿಸಲಾರದು. ಯಾವುದೂ ನಿಮ್ಮನ್ನು ಬಲಾತ್ಕರಿಸಲಾರದು. ನಾವೇ ಸೃಷ್ಟಿಸಿದ ನಾಟಕದಲ್ಲಿ ನಾವೆಲ್ಲ ನಮ್ಮ ಪಾತ್ರಗಳನ್ನು ಅಭಿನಯಿಸುತ್ತಿರುವೆವು.</p>
		<p>ವ್ಯಕ್ತಿತ್ವಕ್ಕೆ ಸಂಬಂಧಪಟ್ಟ ಮತ್ತೊಂದು ಪ್ರಶ್ನೆಯನ್ನು ತರೋಣ. ಕೆಲವರಿಗೆ ತಮ್ಮ ವ್ಯಕ್ತಿತ್ವವನ್ನು ಕಳೆದುಕೊಳ್ಳುವ ಅಂಜಿಕೆ. ಒಂದು ಹಂದಿ ದೇವರಾದರೆ ತನ್ನ ಹಂದಿತನವನ್ನು ಕಳೆದುಕೊಳ್ಳುವುದು ಒಳ್ಳೆಯದೆ? ಒಳ್ಳೆಯದು. ಆದರೆ ಪಾಪ, ಸದ್ಯಕ್ಕೆ ಹಂದಿಯು ಹಾಗೆ ಭಾವಿಸುವುದಿಲ್ಲ. ಯಾವುದು ನಿಜವಾದ ನನ್ನ ವ್ಯಕ್ತಿತ್ವ ? ನಾನು ಮಗುವಾಗಿ ನೆಲದ ಮೇಲೆ ಹೊರಳಾಡುತ್ತಿದ್ದಾಗ ಬೆರಳನ್ನು ಚೀಪುತ್ತಿದ್ದ ಕಾಲವೇ ? ಆ ವ್ಯಕ್ತಿತ್ವವನ್ನು ಕಳೆದುಕೊಳ್ಳುವುದಕ್ಕೆ ನಾನು ವ್ಯಥೆಪಡಬೇಕೆ? ಐವತ್ತು ವರುಷಗಳಾದ ಮೇಲೆ ನನ್ನ ಈಗಿನ ಸ್ಥಿತಿಯನ್ನು ನೆನಸಿಕೊಂಡು ನಾನು ನಗುವೆನು, ಈಗ ನಾನು ನನ್ನ ಹಿಂದಿನ ಮನಸ್ಸಿನ ಸ್ಥಿತಿಯನ್ನು ನೋಡಿ ನಗುವಂತೆ. ನಾನು ಇವುಗಳಲ್ಲಿ ಯಾವ ವ್ಯಕ್ತಿತ್ವವನ್ನು ಕಾಪಾಡಿಕೊಳ್ಳಬೇಕಾಗಿದೆ?</p>
		<p>ಈ ವ್ಯಕ್ತಿತ್ವ ಎಂದರೆ ಏನು ಎಂಬುದನ್ನು ನಾವು ತಿಳಿದುಕೊಳ್ಳಬೇಕಾಗಿದೆ. ನಮ್ಮಲ್ಲಿ ಎರಡು ಪರಸ್ಪರ ವಿರೋಧವಾದ ಸ್ವಭಾವಗಳಿವೆ. ಒಂದು ವ್ಯಕ್ತಿತ್ವವನ್ನು ರಕ್ಷಿಸುವುದಕ್ಕೆ, ಮತ್ತೊಂದು ವ್ಯಕ್ತಿತ್ವವನ್ನು ತ್ಯಜಿಸುವುದಕ್ಕೆ ಇರುವ ಉತ್ಕಟ ಆಕಾಂಕ್ಷೆ, ತಾಯಿ ತನ್ನ ಮಗುವಿನ ಅವಶ್ಯಕತೆಗೆ ತನ್ನ ಇಚ್ಛೆಯನ್ನೆಲ್ಲ ಅರ್ಪಣೆ ಮಾಡುವಳು. ಅವಳು ತನ್ನ ಕೈಗಳಲ್ಲಿ ಮಗುವನ್ನು ಎತ್ತಿಕೊಂಡಿರುವಾಗ ವ್ಯಕ್ತಿತ್ವದ ಕರೆಯನ್ನು, ತನ್ನನ್ನು ರಕ್ಷಿಸಿಕೊಳ್ಳಬೇಕು ಎಂಬ ಸ್ವಾರ್ಥ ಭಾವನೆಯನ್ನು ಕೇಳುವುದೇ ಇಲ್ಲ. ತಾನು ಕದಾನ್ನವನ್ನುಂಡು ಮೃಷ್ಟಾನ್ನವನ್ನು ಮಗುವಿಗೆ ಬಡಿಸುವಳು. ಇದರಂತೆಯೇ ನಾವು ಪ್ರೀತಿಸುವ ಜನರಿಗಾಗಿ ಸಾಯಲು ಸಿದ್ಧರಾಗಿರುವೆವು.</p>
		<p>. ಒಂದು ಕಡೆ ನಮ್ಮ ವ್ಯಕ್ತಿತ್ವವನ್ನು ಕಾಪಾಡಿಕೊಳ್ಳುವುದಕ್ಕಾಗಿ ಬಹಳ ಕಷ್ಟ ಪಡುತ್ತಿರುವೆವು. ಮತ್ತೊಂದು ಕಡೆ ಅದನ್ನು ನಾಶಮಾಡಲು ಯತ್ನಿಸುತ್ತಿರುವೆವು. ಇದರ ಪರಿಣಾಮವೇನು? ಟಾಮ್ ಬ್ರೌನ್ ಬಹಳ ಕಷ್ಟಪಡುತ್ತಿರಬಹುದು. ಅವನು ತನ್ನ ವ್ಯಕ್ತಿತ್ವಕ್ಕೆ ಹೋರಾಡುತ್ತಿರುವನು. ಅವನು ಸಾಯುವನು. ಪ್ರಪಂಚಕ್ಕೆ ಯಾವ ರೀತಿಯಲ್ಲಿಯೂ ನಷ್ಟ ಕಾಣಿಸುವುದಿಲ್ಲ. ಹತ್ತೊಂಭತ್ತು ನೂರು ವರುಷಗಳ ಹಿಂದೆ ಯಹೂದಿ ಒಬ್ಬ ಹುಟ್ಟಿದನು. ಅವನು ತನ್ನ ವ್ಯಕ್ತಿತ್ವವನ್ನು ರಕ್ಷಿಸಿಕೊಳ್ಳಲು ಒಂದು ಬೆರಳನ್ನೂ ಎತ್ತಲಿಲ್ಲ. ಇದನ್ನು ಕುರಿತು ಯೋಚಿಸಿ ನೋಡಿ. ಆ ಯಹೂದಿ ತನ್ನ ವ್ಯಕ್ತಿತ್ವದ ರಕ್ಷಣೆಗೆ ಸ್ವಲ್ಪವೂ ಪ್ರಯತ್ನಿಸಲಿಲ್ಲ. ಆದಕಾರಣವೇ ಆ ಮನುಷ್ಯ ಪ್ರಪಂಚದಲ್ಲಿ ಶ್ರೇಷ್ಠತಮನಾದ ವ್ಯಕ್ತಿಯಾದ, ಪ್ರಪಂಚಕ್ಕೆ ಗೊತ್ತಿಲ್ಲದೇ ಇರುವ ಸಂಗತಿಯೇ ಇದು.</p>
		<p>- ಕಾಲಕ್ರಮೇಣ ನಾವು ಒಂದು ವ್ಯಕ್ತಿಯಾಗಬೇಕಾಗಿದೆ. ಆದರೆ ಅದು ಯಾವ ದೃಷ್ಟಿಯಲ್ಲಿ ? ಮನುಷ್ಯನ ವ್ಯಕ್ತಿತ್ವ ಏನು? ಅದು ಟಾಮ್ ಬ್ರೌನ್ ಅಲ್ಲ, ಅವನಲ್ಲಿರುವ ದೇವರು, ಅದೇ ನಿಜವಾದ ವ್ಯಕ್ತಿತ್ವ, ಮನುಷ್ಯ ಎಷ್ಟು ಮಟ್ಟಿಗೆ ಅದನ್ನು ಸಮಿಾಪಿಸಿರುವನೋ, ಅಷ್ಟೂ ತನ್ನ ತೋರಿಕೆಯ ವ್ಯಕ್ತಿತ್ವವನ್ನು ಅವನು ತ್ಯಜಿಸಿರುವನು. ಅವನು ತನಗಾಗಿ ಎಲ್ಲವನ್ನೂ ಸಂಗ್ರಹಿಸಿ ರಕ್ಷಿಸಿಕೊಳ್ಳುವುದಕ್ಕೆ ಹೆಚ್ಚು ಪ್ರಯತ್ನ ಪಟ್ಟಷ್ಟೂ, ಅವನಲ್ಲಿ ವ್ಯಕ್ತಿತ್ವ ಅಷ್ಟೂ ಕಡಿಮೆಯಾಗಿರುವುದು. ತನ್ನನ್ನು ಕುರಿತು ಎಷ್ಟು ಕಡಿಮೆ ಯೋಚಿಸುವನೋ, ಅವನು ಅಷ್ಟು ಹೆಚ್ಚಾಗಿ ತನ್ನ ವ್ಯಕ್ತಿತ್ವವನ್ನು ತನ್ನ ಜೀವನದಲ್ಲಿ ಧಾರೆಯೆರೆದಿರುವನು. ಈ ಒಂದು ರಹಸ್ಯವನ್ನು ಪ್ರಪಂಚವು ಅರ್ಥ ಮಾಡಿಕೊಂಡಿಲ್ಲ. ಆ ವ್ಯಕ್ತಿತ್ವ ಎಂದರೆ ಏನು ಎಂಬುದನ್ನು ಮೊದಲು ನಾವು ಅರಿಯಬೇಕಾಗಿದೆ. ಅದು ಆದರ್ಶವನ್ನು ಪಡೆಯುವುದು. ಈಗ ನೀವು ಪುರುಷನೋ ಸ್ತ್ರೀಯೊ ಆಗಿರುವಿರಿ. ಆ ನೀವು ಯಾವಾಗಲೂ ಬದಲಾಯಿಸುತ್ತಿರುವಿರಿ. ನೀವು ಅದನ್ನು ನಿಲ್ಲಿಸಲು ಸಾಧ್ಯವೆ? ನಿಮ್ಮ ಮನಸ್ಸು ಈಗ ಹೇಗೆ ಇದೆಯೋ ಹಾಗೆಯೇ ಇಟ್ಟುಕೊಂಡಿರಲು ಸಾಧ್ಯವೇ? ಮನಸ್ಸಿನಲ್ಲಿರುವ ಕೋಪ ದ್ವೇಷ ಅಸೂಯೆ ಜಗಳ ಮುಂತಾದ ಸಾವಿರಾರು ಲೋಪದೋಷಗಳನ್ನು ಹಾಗೆಯೇ ಇಟ್ಟುಕೊಂಡಿರಬೇಕೆಂದು ಬಯಸುವಿರಾ?... ಪೂರ್ಣ</p>
		<p>ಜಯ ಸಿದ್ದಿಸುವವರೆಗೆ, ನೀವು ಪರಿಪೂರ್ಣರಾಗುವವರೆಗೆ ಮಧ್ಯದಲ್ಲಿ ಎಲ್ಲಿಯೂ ನಿಲ್ಲುವುದಕ್ಕೆ ಆಗುವುದಿಲ್ಲ. - ನೀವೇ ಎಲ್ಲಾ ಪ್ರೇಮ, ಆನಂದ ಅನಂತ ಅಸ್ತಿತ್ವ ಆದಮೇಲೆ ನಿಮ್ಮಲ್ಲಿ ಯಾವ ಕೋಪವೂ ಇರಲಾರದು. ನಿಮ್ಮ ಯಾವ ದೇಹವನ್ನು ನೀವು ಇಟ್ಟುಕೊಳ್ಳುವಿರಿ? ಎಂದಿಗೂ ನಾಶವಾಗದ ಜೀವನ ಮತ್ತು ಆನಂದ ಪ್ರಾಪ್ತವಾಗುವವರೆಗೆ ನೀವು ಮಧ್ಯದಲ್ಲಿ ಎಲ್ಲಿಯೂ ನಿಲ್ಲಲಾರಿರಿ. ಗುರಿ ಮುಟ್ಟಿದಾಗ ಮಾತ್ರ ನೀವು ನಿಲ್ಲುವಿರಿ. ಈಗ ನಿಮಗೆ ಸ್ವಲ್ಪ ಜ್ಞಾನವಿದೆ. ಯಾವಾಗಲೂ ಅದನ್ನು ವೃದ್ಧಿ ಮಾಡಿಕೊಳ್ಳಲು ಯತ್ನಿಸುತ್ತಿರುವಿರಿ. ನೀವು ನಿಲ್ಲುವುದೆಲ್ಲಿ? ಅನಂತ ಜೀವನವೇ ನೀವಾಗುವವರೆಗೆ ಮಧ್ಯದಲ್ಲಿ ನಿಲ್ಲಲಾರಿರಿ.</p>
		<p>ಅನೇಕರು ಸುಖವನ್ನೇ ಗುರಿಯನ್ನಾಗಿ ಇಚ್ಛಿಸುವರು. ಅದಕ್ಕಾಗಿ ಅವರು ಇಂದ್ರಿಯ ಸುಖಗಳನ್ನು ಬಯಸುವರು. ಅದಕ್ಕಿಂತ ಮೇಲಿನ ಕ್ಷೇತ್ರದಲ್ಲಿ ಮತ್ತೂ ಉತ್ಕೃಷ್ಟವಾದ ಸುಖವನ್ನು ಅರಸಬೇಕಾಗಿದೆ. ಅದಾದ ಮೇಲೆ ಆಧ್ಯಾತ್ಮಿಕ ಕಾದ್ಯಕ್ಷೇತ್ರ. ಅನಂತರವೆ, ಅವನಲ್ಲಿರುವ ಭಗವಂತನಲ್ಲಿ. ಯಾರ ಸುಖ ಬಾಹ್ಯ ವಸ್ತುವಿನ ಆಸರೆಯ ಮೇಲಿದೆಯೋ ಆ ಸುಖ ಹೋದರೆ ಅವನು ವ್ಯಥೆಪಡುವನು. ಈ ಸುಖ (ಆತ್ಮಾನಂದ) ಬಾಹ್ಯ ವಸ್ತುಗಳ ಆಸರೆಯ ಮೇಲೆ ನಿಂತುದಲ್ಲ. ನನ್ನ ಸುಖವೆಲ್ಲ ನನ್ನಲ್ಲಿದ್ದರೆ, ಅಲ್ಲಿ ನನಗೆ ಸದಾಕಾಲದಲ್ಲಿಯೂ ಸುಖವಿರಬೇಕು. ಏಕೆಂದರೆ ಯಾವ ಸಮಯದಲ್ಲಿಯೂ ನನ್ನನ್ನು ನಾನು ಕಳೆದುಕೊಳ್ಳಲಾರೆ. ತಾಯಿ, ತಂದೆ, ಹೆಂಡತಿ, ಮಕ್ಕಳು, ದೇಹ, ಐಶ್ವರ ಇವುಗಳನ್ನೆಲ್ಲಾ ನಾನು ಕಳೆದುಕೊಳ್ಳಬಹುದು, ಆದರೆ ನನ್ನನ್ನು ನಾನು ಕಳೆದುಕೊಳ್ಳಲಾರೆ, ನನ್ನಲ್ಲಿರುವ ಆನಂದವನ್ನು ಕಳೆದುಕೊಳ್ಳಲಾರೆ. ಎಲ್ಲಾ ಬಯಕೆಗಳೂ ಆತ್ಮವನ್ನು ಅವಲಂಬಿಸಿರುವುವು. ಎಂದಿಗೂ ಬದಲಾವಣೆ ಆಗದ ವ್ಯಕ್ತಿತ್ವವೇ ಇದು. ಇದೇ ಪರಿಪೂರ್ಣವಾಗಿರುವುದು.</p>
		<p>ಇದನ್ನು ಪಡೆಯುವುದು ಹೇಗೆ? ಈ ಪ್ರಪಂಚದ ಮಹಾವ್ಯಕ್ತಿಗಳು, ಶ್ರೇಷ್ಠರಾದ ಪುರುಷರು ಮತ್ತು ಸ್ತ್ರೀಯರು, ಆತ್ಮ ಅನಾತ್ಮ ವಿವೇಕದ ಮೂಲಕ ಯಾವುದನ್ನು ಪಡೆದರೂ ಅದನ್ನು ಎಲ್ಲರೂ ಪಡೆಯುವರು. ಇಪ್ಪತ್ತು ಮೂವತ್ತು ದೇವರುಗಳ ನೋಳಗೊಂಡ ದೈತ ಸಿದ್ದಾಂತ ಏನಾಗಬೇಕು? ಚಿಂತೆ ಇಲ್ಲ. ಈ ತೋರಿಕೆಯ ವ್ಯಕ್ತಿತ್ವವು ಹೋಗಬೇಕು ಎಂಬ ಒಂದು ಸಾಮಾನ್ಯ ಸತ್ಯವು ಅವುಗಳಲ್ಲಿ ಇತ್ತು. ಈ ದೇಹಭಾವ ಎಷ್ಟು ಕಡಿಮೆ ಇದ್ದರೆ, ನನ್ನ ಪ್ರತ್ಯೇಕವಾದ ಅಹಂ ಎಷ್ಟು ಕಡಿಮೆ ಆದರೆ, ಅಷ್ಟೂ ನಾನು ನನ್ನ ನಿಜವಾದ ಅಸ್ತಿತ್ವಕ್ಕೆ - ವಿಶ್ವದೇಹಕ್ಕೆ - ಹತ್ತಿರವಾಗುತ್ತೇನೆ. ನನ್ನ ವೈಯಕ್ತಿಕ ಮನಸ್ಸನ್ನು ಕುರಿತು ಎಷ್ಟು ಕಡಮೆ ಚಿಂತಿಸಿದರೆ ಅಷ್ಟು ಹೆಚ್ಚಾಗಿ ನಾನು ವಿಶ್ವಮಾನಸಕ್ಕೆ ಹತ್ತಿರವಾಗುತ್ತೇನೆ. ನಾನು ನನ್ನದೇ ಆತ್ಮವನ್ನು ಕುರಿತು ಎಷ್ಟು ಕಡಮೆ ಆಲೋಚಿಸುತ್ತೇನೋ ಅಷ್ಟೂ ವಿಶ್ವಾತ್ಮಕ್ಕೆ ಸಮೀಪವಾಗುತ್ತೇನೆ.</p>
		<p>ನಾವು ಒಂದು ದೇಹದಲ್ಲಿ ವಾಸಿಸುವವು. ನಮಗೆ ಕೆಲವು ಸುಖ ದುಃಖಗಳಿವೆ. ಈ ದೇಹದಲ್ಲಿರುವ ಅಲ್ಪ ಸುಖಕ್ಕಾಗಿ, ನಮ್ಮನ್ನು ಸಂರಕ್ಷಿಸಿಕೊಳ್ಳುವುದಕ್ಕಾಗಿ ಪ್ರಪಂಚದಲ್ಲಿ</p>
		<p>ಎಲ್ಲರನ್ನೂ ನಾಶಮಾಡಲು ಸಿದ್ಧರಾಗಿರುವೆವು. ನಮಗೆ ಎರಡು ದೇಹಗಳಿದ್ದರೆ ಅದು ಮತ್ತೂ ಉತ್ತಮವಾಗುತ್ತಿರಲಿಲ್ಲವೇ? ಹೀಗೆಯೆ ಆನಂದವನ್ನು ಪಡೆಯುವವರೆಗೆ ಮುಂದುವರಿಯಬೇಕು. ನಾನು ಎಲ್ಲ ದೇಹದಲ್ಲಿಯೂ ಇರುವೆನು. ನಾನು ಎಲ್ಲ ಕೈಗಳ ಮೂಲಕ ಕೆಲಸಮಾಡುತ್ತೇನೆ, ಎಲ್ಲ ಕಾಲುಗಳ ಮೂಲಕ ನಡೆಯುತ್ತೇನೆ. ನಾನು ಎಲ್ಲಾ ಬಾಯಿಗಳ ಮೂಲಕ ಮಾತನಾಡುತ್ತೇನೆ. ನನ್ನ ದೇಹಗಳು ಅನಂತ ಮನಸ್ಸು ಅನಂತ. ನಾನು ನಜರಿತ್ತನ ಏಸುವಿನಲ್ಲಿದ್ದೆ, ಬುದ್ದನಲ್ಲಿದ್ದೆ, ಮಹಮ್ಮದನಲ್ಲಿದ್ದೆ, ಎಲ್ಲಾ ಶ್ರೇಷ್ಠರಾದ ಹಿಂದಿನ ಮಹಾಮಹಿಮರಲ್ಲಿ ನಾನಿದ್ದೆನು. ಅನಂತರ ಬರುವವರಲ್ಲಿಯೂ ನಾನಿರುವೆನು. ಇದೇನು ಬರೀ ಸಿದ್ಧಾಂತವೇ ? ಇಲ್ಲ ಇದು ಪ್ರತ್ಯಕ್ಷ ಸತ್ಯ.</p>
		<p>ನೀವು ಇದನ್ನು ಸಾಕ್ಷಾತ್ಕಾರ ಮಾಡಿಕೊಂಡರೆ ಆಗ ಇನ್ನೂ ಅಷ್ಟು ಕೋಟಿಪಾಲು ಆನಂದವು ಜಾಸ್ತಿಯಾಗುವುದಿಲ್ಲವೆ? ಅದು ಎಂತಹ ಆನಂದ ಪರವಶತೆಯ ಸ್ಥಿತಿ ! ಈ ಪ್ರಪಂಚದಲ್ಲಿ ಯಾವ ದೇಹವನ್ನು ಶ್ರೇಷ್ಠ ಎಂದು ಭಾವಿಸಿ ಅದನ್ನು ಇಟ್ಟಿಕೊಂಡಿರುವುದು? ಈ ಪ್ರಪಂಚದಲ್ಲಿರುವ ಎಲ್ಲಾ ದೇಹಗಳ ಮೂಲಕ ಅನುಭವಿಸಿ ಆದಮೇಲೆ ನಮ್ಮ ಸ್ಥಿತಿ ಏನಾಗುವುದು? ನಾವು ಅನಂತಾತ್ಮನಲ್ಲಿ ಒಂದಾಗುತ್ತೇವೆ. ಅದೇ ಗುರಿ. ಅದೊಂದೇ ದಾರಿ. ಒಬ್ಬ ತನಗೆ ಸತ್ಯ ಗೊತ್ತಾದರೆ ಬೆಣ್ಣೆಯಂತೆ ಕರಗಿ ಹೋಗುತ್ತೇನೆಂದು ಹೇಳುತ್ತಾನೆ. ಜನ ಹಾಗೆ ಆಗಲೆಂದು ನಾನು ಆಶಿಸುತ್ತೇನೆ. ಆದರೆ ಅವರು ಬೆಣ್ಣೆಯಂತೆ ಕರಗಿ ಹೋಗುವುದು ಅಷ್ಟು ಸುಲಭವಲ್ಲ !</p>
		<p>ನಾವು ಮುಕ್ತರಾಗುವುದಕ್ಕೆ ಏನು ಮಾಡಬೇಕು? ನಾವು ಆಗಲೇ ಮುಕ್ತರು, ಮುಕ್ತ ಎಂದಾದರೂ ಬದ್ಧನಾಗಿರುವುದು ಹೇಗೆ? ಇದು ಸುಳ್ಳು. ನಾನು ಎಂದಿಗೂ ಬದ್ಧನಾಗಿರಲಿಲ್ಲ. ಅನಂತ ಯಾವುದರಿಂದಲಾದರೂ ಹೇಗೆ ಸಾಂತವಾದೀತು ? ಅನಂತವನ್ನು ಅನಂತದಿಂದ ಭಾಗಿಸಿದರೆ, ಅನಂತಕ್ಕೆ ಅನಂತವನ್ನು ಸೇರಿಸಿದರೆ, ಅನಂತದಿಂದ ಗುಣಿಸಿದರೆ ಅನಂತವೇ ಆಗುವುದು. ನೀನು ಅನಂತ. ದೇವರು ಅನಂತ. ನೀವೆಲ್ಲ ಅನಂತ, ಎರಡು ಅಸ್ತಿತ್ವ ಇರಲಾರದು. ಒಂದೇ ಇರಬಲ್ಲದು. ಅನಂತವನ್ನು ಎಂದಿಗೂ ಸಾಂತಗೊಳಿಸಲಾಗುವುದಿಲ್ಲ. ನೀವು ಎಂದಿಗೂ ಬದ್ಧರಲ್ಲ. ನೀವಾಗಲೇ ನಿತ್ಯ ಮುಕ್ತರು, ಯಾವ ಗುರಿಯನ್ನು ಸೇರಬೇಕೋ ಅದನ್ನು ಆಗಲೇ ಸೇರಿರುವಿರಿ. ನಾನು ಗುರಿಯನ್ನು ಸೇರಿಲ್ಲ ಎಂದು ಮನಸ್ಸು ಚಿಂತಿಸುವುದಕ್ಕೆ ಎಂದಿಗೂ ಅವಕಾಶವನ್ನು ಕೊಡಬೇಡಿ.</p>
		<p>ನಾವು ಭಾವಿಸಿದಂತೆ ಆಗುವೆವು, ನೀವು ಕೆಲಸಕ್ಕೆ ಬಾರದ ಪಾಪಿಗಳು ಎಂದು ಭಾವಿಸಿದರೆ ನಿಮ್ಮನ್ನು ನೀವೇ ಭ್ರಾಂತಿಗೆ ಒಳಪಡಿಸಿಕೊಳ್ಳುತ್ತೀರಿ. ನೀವೊಂದು ಕೆಲಸಕ್ಕೆ ಬಾರದ ತೆವಳುತ್ತಿರುವ ಕೀಟ'ವಾಗುತ್ತೀರಿ. ಯಾರು ನರಕವನ್ನು ನಂಬುವರೋ ಅವರು ಸತ್ತಮೇಲೆ ನರಕಕ್ಕೆ ಹೋಗುವರು. ಯಾರು ತಾವು ಸ್ವರ್ಗಕ್ಕೆ ಹೋಗುವೆವು ಎಂದು ಭಾವಿಸುವರೋ ಅವರು ಸ್ವರ್ಗಕ್ಕೆ ಹೋಗುತ್ತಾರೆ.</p>
		<p>ಇದೆಲ್ಲ ಒಂದು ಆಟ. ನಾವು ಏನನ್ನಾದರೂ ಮಾಡಬೇಕಾಗಿದೆ, ಅದಕ್ಕಾಗಿ ಒಳ್ಳೆಯದನ್ನು ಮಾಡೋಣ ಎಂದು ನೀವು ಹೇಳಿಕೊಳ್ಳಬಹುದು. ಆದರೆ ಒಳ್ಳೆಯದು ಕೆಟ್ಟದನ್ನು ಯಾರು ಗಮನಿಸುವರು? ಇದೆಲ್ಲ ಒಂದು ಆಟ. ಪರಮೇಶ್ವರನು ಆಡುತ್ತಿರುವನು ಅಷ್ಟೇ. ನೀವೇ ಆಡುತ್ತಿರುವ ಪರಮೇಶ್ವರ, ಆಟದಲ್ಲಿ ನೀವು ಭಾಗವಹಿಸಬೇಕೆಂದು ಭಿಕ್ಷುಕನ ಪಾತ್ರವನ್ನು ಸ್ವೀಕರಿಸಿದರೆ, ನೀವು ಅದಕ್ಕಾಗಿ ಮತ್ತೊಬ್ಬನನ್ನು ದೂರಲಾರಿರಿ. ಭಿಕ್ಷುಕನಂತೆಯೇ ಆನಂದಿಸಿರಿ. ನಿಮ್ಮ ನೈಜಸ್ವಭಾವ ದಿವ್ಯವಾದುದು ಎಂಬುದು ನಿಮಗೆ ಗೊತ್ತಿದೆ. ನೀವೇ ರಾಜರು; ಭಿಕ್ಷುಕನಂತೆ ಪಾತ್ರವಹಿಸಿರುವಿರಿ. ಇದೆಲ್ಲ ಒಂದು ತಮಾಷೆ. ಇದನ್ನು ಅರಿತು ಆಟವಾಡಿ. ನಾವು ತಿಳಿದುಕೊಳ್ಳಬೇಕಾದ ರಹಸ್ಯ ಇಷ್ಟೇ. ಅನಂತರ ಸಾಧನೆ ಮಾಡಿ. ಈ ಸೃಷ್ಟಿಯೇ ಒಂದು ಬೃಹತ್ ಲೀಲೆ. ಇದೆಲ್ಲ ಒಳ್ಳೆಯದೆ, ಏಕೆಂದರೆ ಇದೆಲ್ಲ ಒಂದು ತಮಾಷೆ. ಯಾವುದೋ ಒಂದು ನಕ್ಷತ್ರ ಈ ಧರೆಗೆ ಬಂದು ಸಿಡಿಯುವುದು. ಆಗ ನಾವೆಲ್ಲ ನಾಶವಾಗುವವು. ಇದೂ ಒಂದು ತಮಾಷೆ, ನಿಮಗೆ ತಮಾಷೆ ಎಂದರೆ ಪಂಚೇಂದ್ರಿಯಗಳಿಗೆ ಸುಖವನ್ನು ಕೊಡುವ ಅಲ್ಪ ವಸ್ತುಗಳು ಮಾತ್ರ ಆಗಿವೆ.</p>
		<p>ಇಲ್ಲಿ ಒಬ್ಬ ಒಳ್ಳೆಯ ದೇವರು ಇರುವನು ಮತ್ತು ಅಲ್ಲಿ ಒಬ್ಬ ಕೆಟ್ಟ ದೇವರು ಇರುವನು, ಏನಾದರೂ ತಪ್ಪನ್ನು ಮಾಡಿದಾಗ ನನ್ನನ್ನು ಅವನ ಕಡೆಗೆ ಸೆಳೆದುಕೊಳ್ಳುವುದಕ್ಕೆ ಹೊಂಚು ಹಾಕುತ್ತಿರುವನು ಎಂದು ಯಾರೋ ಹೇಳುವರು. ನಾನು ಮಗುವಾಗಿದ್ದಾಗ ಯಾರೋ ದೇವರು ಎಲ್ಲವನ್ನೂ ನೋಡುತ್ತಿರುವನು ಎಂದು ನನಗೆ ಹೇಳಿದ್ದರು. ನಾನು ಹಾಸಿಗೆಯ ಮೇಲೆ ಮಲಗಿಕೊಂಡು ಯಾರೋ ಮೇಲಿನ ಛಾವಣಿಯನ್ನು ತೆರೆದು ಇಳಿದು ಬರುವರು ಎಂದು ಭಾವಿಸಿದ್ದೆ. ಏನೂ ಆಗಲಿಲ್ಲ. ನಾವಲ್ಲದೆ ಮತ್ತಾರೂ ನಮ್ಮನ್ನು ನೋಡುತ್ತಿಲ್ಲ. ನಮ್ಮಾತ್ಮನಲ್ಲದೆ ಬೇರೆ ದೇವರೇ ಇಲ್ಲ. ನಾವು ಏನನ್ನು ಅನುಭವಿಸುವೆವೊ ಅದಲ್ಲದೆ ಬೇರೆ ಪ್ರಕೃತಿ ಇಲ್ಲ. ಮನುಷ್ಯನ ಅಭ್ಯಾಸ ಎರಡನೇ ಗುಣ ಮಾತ್ರವಲ್ಲ, ಅದು ಅವನ ಮೊದಲನೇ ಗುಣವೂ ಕೂಡ ಆಗಿದೆ. ಪ್ರಕೃತಿಯಲ್ಲಿರುವುದೆಲ್ಲ ಇಷ್ಟೇ. ನಾನು ಯಾವುದನ್ನಾದರೂ ಎರಡು ಮೂರು ವೇಳೆ ಮಾಡುತ್ತೇನೆ. ಅನಂತರ ಅದೇ ನನ್ನ ಸ್ವಭಾವವಾಗುವುದು. ಅದಕ್ಕಾಗಿ ವ್ಯಥೆಪಡಬೇಡಿ, ಪಶ್ಚಾತ್ತಾಪ ಪಡಬೇಡಿ. ಆಗಿದ್ದು ಆಗಿಹೋಯಿತು. ನೀವು ಕೈಯನ್ನು ಸುಟ್ಟುಕೊಂಡರೆ ಪರಿಣಾಮವನ್ನು ಅನುಭವಿಸಬೇಕು. - ವಿವೇಕಿಯಾಗಿ ನಾವು ತಪ್ಪುಗಳನ್ನು ಮಾಡುತ್ತೇವೆ. ಆದರೇನು? ಅದೆಲ್ಲ ತಮಾಷೆ. ಅದಕ್ಕಾಗಿ ಅಳುತ್ತಾ ಕರೆಯುತ್ತ ಹುಚ್ಚರಾಗಿ ಹೋಗುತ್ತಾರೆ. ಅದನ್ನು ಪುನಃ ಮಾಡಬೇಡಿ. ಕೆಲಸವನ್ನು ಮಾಡಿ ಆದಮೇಲೆ ಅದನ್ನು ಕುರಿತು ಯೋಚಿಸಬೇಡಿ. ಮುಂದೆ ಹೋಗಿ, ನಿಲ್ಲಬೇಡಿ. ಹಿಂದೆ ನೋಡಬೇಡಿ. ಸುಮ್ಮನೆ ಹಿಂದಿನದನ್ನು ನೋಡಿದರೆ ಏನು ಲಾಭ? ನಿಮಗೇನೂ ಲಾಭವೂ ಇಲ್ಲ ನಷ್ಟವೂ ಇಲ್ಲ. ನೀವೇನು ಬೆಣ್ಣೆಯಂತೆ ಕರಗಿ ಹೋಗುವುದಿಲ್ಲ. ಸ್ವರ್ಗ, ನರಕ, ಅವತಾರ ಇವೆಲ್ಲ ಭ್ರಾಂತಿ,</p>
		<p>ಹುಟ್ಟುವವರಾರು? ಸಾಯುವವರಾರು? ನೀವು ಪ್ರಪಂಚ ಮತ್ತು ಇತರ ವಸ್ತುಗಳೊಂದಿಗೆ ಆಡುತ್ತ ತಮಾಷೆಯಲ್ಲಿ ನಿರತರಾಗಿರುವಿರಿ. ನಿಮಗೆ ಇಚ್ಛೆಯಿರುವವರೆಗೆ</p>
		<p>ಈ ದೇಹವನ್ನು ನೀವು ಇಟ್ಟಿಕೊಂಡಿರುವಿರಿ. ನಿಮಗೆ ಇಚ್ಛೆ ಇಲ್ಲದೇ ಇದ್ದರೆ ಅದನ್ನು ನೀವು ಪಡೆಯಬೇಕಾಗಿಲ್ಲ. ಅನಂತವೇ ಸತ್ಯ, ಸಾಂತ ಒಂದು ಲೀಲೆ, ನೀವು ಏಕಕಾಲದಲ್ಲಿ ಅನಂತ ಮತ್ತು ಸಾಂತವಾಗಿರುವಿರಿ. ಇದನ್ನು ಅರಿಯಿರಿ. ಆದರೆ ಜ್ಞಾನದಿಂದ ಏನೂ ವ್ಯತ್ಯಾಸವಾಗುವುದಿಲ್ಲ, ಆಟ ಮುಂದೆ ಸಾಗುವುದು. ಆತ್ಮ ಮತ್ತು ದೇಹ ಎರಡೂ ಮಿಶ್ರವಾಗಿ ಹೋಗಿವೆ. ಇದರಿಂದಾಗಿ ಅಂಶಜ್ಞಾನ ಮಾತ್ರ ಬರುವುದು. ನೀವು ನಿತ್ಯಮುಕ್ತರೆಂಬುದನ್ನು ಅರಿಯಿರಿ. ಜ್ಞಾನಾಗ್ನಿ ಎಲ್ಲಾ ದೋಷಗಳನ್ನೂ ಮತ್ತು ಮಿತಿಗಳನ್ನೂ ಭಸ್ಮಮಾಡುವುದು. ನಾವೇ ಆ ಅನಂತ.</p>
		<p>ನೀವು ಆದಿಯಲ್ಲಿ ಎಷ್ಟು ಸ್ವತಂತ್ರರಾಗಿದ್ದಿರೊ ಅಷ್ಟೇ ಸ್ವತಂತ್ರರು ಈಗಲೂ ಮತ್ತು ಮುಂದೆಯೂ, ಯಾರು ತಾನು ಮುಕ್ತನೆಂದು ಅರಿಯುವನೋ ಅವನು ಮುಕ್ತ. ಯಾರು ತಾನು ಬದ್ಧನೆಂದು ಭಾವಿಸುವನೊ ಅವನು ಬದ್ಧ.</p>
		<p>ಆಗ ದೇವರು, ಪೂಜೆ ಮುಂತಾದವುಗಳೆಲ್ಲ ಏನಾಗುವುವು? ಅವುಗಳಿಗೆ ತಮ್ಮದೇ ಸ್ಥಾನಗಳಿವೆ. ನಾನು ಮತ್ತು ದೇವರು ಎಂದು ನಾನು ವಿಭಾಗವಾಗಿರುವೆನು, ನಾನೇ ಪೂಜಿಸಿಕೊಳ್ಳುವವನಾಗುತ್ತೇನೆ, ನನ್ನನ್ನು ನಾನೇ ಪೂಜಿಸುತ್ತೇನೆ. ಇದು ಏಕೆ ಆಗಬಾರದು? ದೇವರು ನಾನೇ ಆಗಿದ್ದೇನೆ. ನನ್ನ ಆತ್ಮವನ್ನು ಏತಕ್ಕೆ ಪೂಜಿಸಬಾರದು? ಪರಮೇಶ್ವರನೇ ನನ್ನ ಆತ್ಮವಾಗಿರುವನು. ಇದೆಲ್ಲ ಒಂದು ತಮಾಷೆ. ಇನ್ನು ಬೇರೆ ಯಾವ ಉದ್ದೇಶವೂ ಇಲ್ಲ.</p>
		<p>ಜೀವನದ ಗುರಿ ಏನು? ಉದ್ದೇಶವೇನು? ಯಾವುದೂ ಇಲ್ಲ. ಏಕೆಂದರೆ ನಾನೇ ಅನಂತ ಎಂಬುದು ನನಗೆ ಗೊತ್ತಿದೆ. ನೀವು ಭಿಕ್ಷುಕರಾದರೆ ನಿಮಗೆ ಉದ್ದೇಶ ಗಳಿರಬಹುದು. ನನಗೆ ಯಾವ ಗುರಿಯೂ ಇಲ್ಲ, ಅಗತ್ಯಗಳೂ ಇಲ್ಲ, ಉದ್ದೇಶಗಳೂ ಇಲ್ಲ. ನಾನು ಕೇವಲ ತಮಾಷೆಗಾಗಿ ನಿಮ್ಮ ದೇಶಕ್ಕೆ ಬಂದು ಉಪನ್ಯಾಸ ಮಾಡುತ್ತೇನೆ, ಬೇರೇನೂ ಅರ್ಥವಿಲ್ಲ. ಇನ್ನು ಬೇರೆ ಅರ್ಥ ಏನು ಇರಬಲ್ಲದು? ಗುಲಾಮರು ಮಾತ್ರ ಇತರರಿಗಾಗಿ ಕರ್ಮವನ್ನು ಮಾಡುವರು. ನೀವು ಮತ್ತಾರಿಗೂ ಕರ್ಮವನ್ನು ಮಾಡುವುದಿಲ್ಲ. ನಿಮಗೆ ಅದು ಪ್ರಯೋಜನವೆಂದು ತೋರಿದರೆ, ನೀವು ಪೂಜಿಸುವಿರಿ. ನೀವು ಕೈಸ್ತರು, ಮಹಮ್ಮದೀಯರು, ಚೈನೀಯರು ಮತ್ತು ಜಪಾನೀಯರು ಪೂಜಿಸುತ್ತಿರುವಾಗ ಅದರಲ್ಲಿ ಭಾಗಿಗಳಾಗಬಹುದು. ಹಿಂದೆ ಇದ್ದ ಮತ್ತು ಮುಂದೆ ಬರುವ ಎಲ್ಲಾ ದೇವರುಗಳನ್ನೂ ನೀವು ಪೂಜಿಸಬಹುದು. - ನಾನೇ ಸೂರ, ಚಂದ್ರ, ನಕ್ಷತ್ರಗಳು, ನಾನು ದೇವರೊಂದಿಗೆ ಇರುವನು. ಎಲ್ಲಾ ದೇವತೆಗಳಲ್ಲಿಯೂ ಇರುವೆನು. ನಾನು ನನ್ನನ್ನೇ ಪೂಜಿಸುತ್ತೇನೆ.</p>
		<p>ಇದಕ್ಕೆ ಬೇರೊಂದು ದೃಷ್ಟಿ ಇದೆ. ನಾನು ಅದನ್ನು ಹೇಳುವುದಕ್ಕೆ ಕಾದಿರಿಸಿರುವೆನು. ನೇಣಿಗೆ ಹಾಕಲ್ಪಡುವನೂ ನಾನೆ, ನಾನೇ ಎಲ್ಲಾ ದುರ್ಜನರು. ನರಕದಲ್ಲಿ ಯಮಕೋಟಲೆಗಳಿಗೆ ತುತ್ತಾಗುವವನೂ ನಾನೇ. ಅದೂ ಒಂದು ತಮಾಷೆಯ, ನಾನೇ ಅನಂತ ಎಂದು ಅರಿಯುವುದೇ ತತ್ವಶಾಸ್ತ್ರದ ಆದರ್ಶ, ಉದ್ದೇಶ, ಗುರಿ, ಕಾರಣ, ಕರ್ತವ್ಯ ಇವುಗಳೆಲ್ಲ ಹಿಂದೆ ನಿಲ್ಲುತ್ತವೆ.</p>
		<p>ಸತ್ಯವನ್ನು ಮೊದಲು ಕೇಳಬೇಕು. ಅನಂತರ ಅದನ್ನು ಆಲೋಚಿಸಬೇಕು. ಅದನ್ನು ಕುರಿತು ಚೆನ್ನಾಗಿ ವಿಚಾರಮಾಡಬೇಕು. ಜ್ಞಾನಿಗಳಿಗೆ ಅದಕ್ಕಿಂತ ಹೆಚ್ಚು ಏನೂ ಗೊತ್ತಿಲ್ಲ. ನೀವೆ ಸರ್ವರಲ್ಲಿಯೂ ಇರುವಿರಿ ಎಂಬುದನ್ನು ನಿಜವಾಗಿ ನಂಬಿ, ಆದಕಾರಣವೇ ನೀವು ಯಾರನ್ನೂ ಹಿಂಸಿಸಕೂಡದು. ಅವರನ್ನು ಹಿಂಸಿಸಿದರೆ ನಿಮ್ಮನ್ನೇ ಹಿಂಸಿಸಿಕೊಂಡಂತೆ. ಕೊನೆಗೆ ಅದನ್ನು ಕುರಿತು ಧ್ಯಾನಿಸಬೇಕು. ಇದನ್ನು ಕುರಿತು ಆಲೋಚಿಸಿ ನೋಡಿ - ಈ ಪ್ರಪಂಚದಲ್ಲಿ ಎಲ್ಲವೂ ಸರ್ವನಾಶವಾಗುವ ಕಾಲವೊಂದು ಬರುವುದು, ನೀವೊಬ್ಬರೇ ಉಳಿಯುವುದು ಎಂಬುದನ್ನು ಸಾಕ್ಷಾತ್ಕಾರ ಮಾಡಿಕೊಳ್ಳಬಲ್ಲಿರಾ? ಆ ಆನಂದದ ಉದ್ರೇಕ ಎಂದಿಗೂ ನಿಮ್ಮನ್ನು ಅಗಲುವುದಿಲ್ಲ. ನಿಮಗೆ ದೇಹವೇ ಇಲ್ಲ ಎಂದು ಆಗ ಸತ್ಯವಾಗಿ ವೇದ್ಯವಾಗುವುದು. ನಿಮಗೆ ಎಂದಿಗೂ ದೇಹವಿರಲಿಲ್ಲ.</p>
		<p>ನಾನು ಅನಂತ ಕಾಲದಲ್ಲೆಲ್ಲ ಏಕಾಕಿ. ನಾನು ಅಂಜುವುದು ಯಾರಿಗೆ? ಇದೆಲ್ಲ ನನ್ನ ಆತ್ಮವೇ, ಇದನ್ನು ಸದಾ ಕಾಲದಲ್ಲಿಯೂ ಧ್ಯಾನಿಸಬೇಕು. ಇದರಿಂದ ಸಾಕ್ಷಾತ್ಕಾರ ಲಭಿಸುವುದು. ಸಾಕ್ಷಾತ್ಕಾರ ಲಭಿಸಿದ ಮೇಲೆ ನೀವು ಇತರರ ಪಾಲಿಗೆ ಒಂದು ಧನ್ಯತೆಯೇ ಆಗುತ್ತೀರಿ.</p>
		<p>“ನಿನ್ನ ಮುಖ ಬ್ರಹ್ಮನನ್ನು ಸಾಕ್ಷಾತ್ಕಾರ ಮಾಡಿಕೊಂಡವನಂತೆ ಕಾಣುತ್ತಿದೆ' (ಛಾಂದೋಗ್ಯ IV, 9.2), ಅದೇ ಗುರಿ, ನಾನೀಗ ಮಾಡುತ್ತಿರುವಂತೆ ಅದನ್ನು ಕುರಿತು ಉಪನ್ಯಾಸ ಮಾಡುವುದಲ್ಲ. “ನಾನು ಮರದ ಕೆಳಗೆ ಒಬ್ಬ ಗುರುವನ್ನು ನೋಡಿದನು. ಅವನು ಹದಿನಾರು ವರುಷದ ಯುವಕ. ಶಿಷ್ಯನಾದರೊ ಎಂಬತ್ತು ವರುಷದ ವೃದ್ದ. ಗುರು ಮೌನವಾಗಿ ವ್ಯಾಖ್ಯಾನ ಮಾಡುತ್ತಿದ್ದನು. ಶಿಷ್ಯನ ಸಂಶಯಗಳು ದೂರವಾದವು' (ದಕ್ಷಿಣಾಮೂರ್ತಿ ಸ್ತೋತ್ರ 12). ಯಾರು ಮಾತನಾಡುವವರು? ಸೂರನನ್ನು ನೋಡುವುದಕ್ಕೆ ಯಾರು ಒಂದು ದೀಪವನ್ನು ಹತ್ತಿಸುವರು ? ಸತ್ಯ ಉದಿಸಿದರೆ ಅದಕ್ಕೆ ಸಾಕ್ಷಿ ಯಾರೂ ಬೇಕಾಗಿಲ್ಲ. ಅದು ನಿಮಗೆ ಗೊತ್ತಿದೆ. ನೀವು ಇದನ್ನೇ ಮಾಡಬೇಕಾಗಿರುವುದು. ಇದನ್ನು ಸಾಕ್ಷಾತ್ಕಾರ ಮಾಡಿಕೊಳ್ಳಿ. ಮೊದಲು ಇದನ್ನು ಆಲೋಚಿಸಿ, ವಿಚಾರ ಮಾಡಿ, ನಿಮ್ಮ ಕುತೂಹಲವನ್ನು ತೃಪ್ತಿಪಡಿಸಿಕೊಳ್ಳಿ. ಅನಂತರ ಮತ್ತಾವುದನ್ನೂ ಕುರಿತು ಚಿಂತಿಸಬೇಡಿ, ನಾವು ಇನ್ನು ಬೇರೆ ಏನನ್ನೂ ಓದದೇ ಇದ್ದರೆ ಚೆನ್ನಾಗಿರುತ್ತಿತ್ತು ಎನ್ನಿಸುತ್ತದೆ. ದೇವರು ನಮಗೆಲ್ಲ ಸಹಾಯಮಾಡಲಿ. ಒಬ್ಬ ಪಂಡಿತ ಏನಾಗುತ್ತಾನೆ ಎಂಬುದನ್ನು ನೋಡಿ!</p>
		<p>''ಇದನ್ನು ಹೇಳಿ ಆಯಿತು, ಅದನ್ನು ಹೇಳಿ ಆಯಿತು.” ಪ್ರಶ್ನೆ: “ಸ್ನೇಹಿತನೇ, ನೀನು ಏನನ್ನು ಹೇಳುತ್ತೀಯೆ?”</p>
		<p>ಉತ್ತರ: 'ನಾನು ಏನನ್ನೂ ಹೇಳುವುದಿಲ್ಲ. ಇತರರ ಆಲೋಚನೆಯನ್ನು ಮಾತ್ರ ಉದಾಹರಿಸುವನು.” ಆದರೆ ಅವನೇ ಏನನ್ನೂ ಕುರಿತು ಚಿಂತಿಸುವುದಿಲ್ಲ. ಇದು</p>
		<p>ವಿದ್ಯಾಭ್ಯಾಸವಾದರೆ ಹುಚ್ಚು ಎಂದರೆ ಇನ್ನೇನು ? ಪುಸ್ತಕವನ್ನು ಬರೆದ ಎಲ್ಲರನ್ನೂ ನೋಡಿ, ಆಧುನಿಕ ಕಾಲದ ಗ್ರಂಥಕರ್ತರಲ್ಲಿ ತಮ್ಮ ಸ್ವಂತದ್ದು ಎರಡು ವಾಕ್ಯಗಳೂ ಇಲ್ಲ. ಎಲ್ಲಾ ಇನ್ನೊಬ್ಬರು ಹೇಳಿದ್ದು, ಆ ಪುಸ್ತಕದಿಂದ ಅಷ್ಟು ಪ್ರಯೋಜನವಿಲ್ಲ. ಇನ್ನೊಬ್ಬರ ಧರ್ಮದಿಂದಲೂ ಅಷ್ಟು ಪ್ರಯೋಜನವಿಲ್ಲ. ಇದು ಊಟ ಮಾಡುವಂತೆ ನಿಮ್ಮ ಧರ್ಮ ನನಗೆ ತೃಪ್ತಿಯನ್ನು ಕೊಡಲಾರದು. ಏಸು ದೇವರನ್ನು ನೋಡಿದನು. ಬುದ್ದ ದೇವರನ್ನು ನೋಡಿದನು. ಆದರೆ ನೀವು ದೇವರನ್ನು ನೋಡದೆ ಇದ್ದರೆ ನಾಸ್ತಿಕರಿಗಿಂತ ಮೇಲಲ್ಲ. ನಾಸ್ತಿಕ ತೆಪ್ಪಗೆ ಇರುವನು. ನೀವಾದರೋ, ಮಾತನಾಡಿ ವಿಶ್ವಶಾಂತಿಗೆ ಭಂಗತರುವಿರಿ, ಪುಸ್ತಕಗಳು, ಬೈಬಲ್ಲುಗಳು, ಶಾಸ್ತ್ರಗಳು, ಇವುಗಳಿಂದ ಪ್ರಯೋಜನವಿಲ್ಲ. ನಾನು ಹುಡುಗನಾಗಿದ್ದಾಗ ಒಬ್ಬ ವೃದ್ದರನ್ನು ಕಂಡೆ. ಅವರು ಯಾವ ಶಾಸ್ತ್ರವನ್ನೂ ಓದಿದವರಲ್ಲ. ಅವರು ಕೇವಲ ಸ್ಪರ್ಶದಿಂದ ಭಗವಂತನ ಸತ್ಯವನ್ನು ಇನ್ನೊಬ್ಬರ ಅನುಭವಕ್ಕೆ ತರುತ್ತಿದ್ದರು.... 2. ಪ್ರಪಂಚದ ಬೋಧಕರೇ, ನೀವೆಲ್ಲ ಸುಮ್ಮನಿರಿ. ಪಂಡಿತರೇ, ಸುಮ್ಮನಿರಿ. ದೇವರೆ, ನೀನೊಬ್ಬನೇ ಮಾತನಾಡು, ನಿನ್ನ ಸೇವಕ ಕೇಳುವನು. ಸತ್ಯವಿಲ್ಲದೇ ಇದ್ದರೆ ಈ ಜೀವನದಿಂದ ಏನು ಪ್ರಯೋಜನ? ನಾವೆಲ್ಲ ಅದನ್ನು ಗ್ರಹಿಸುತ್ತೇವೆ ಎಂದು ಆಶಿಸುತ್ತೇವೆ. ಆದರೆ ನಮಗೆ ಅದು ಸಾಧ್ಯವಿಲ್ಲ. ನಮ್ಮಲ್ಲಿ ಅನೇಕರಿಗೆ ಬರೀ ಧೂಳು ಸಿಕ್ಕುವುದು. ದೇವರು ಇಲ್ಲವೇ ಇಲ್ಲ. ದೇವರಿಲ್ಲದೆ ಇದ್ದರೆ ಜೀವನದಿಂದ ಏನು ಪ್ರಯೋಜನ? ಈ ಪ್ರಪಂಚದಲ್ಲಿ ಎಲ್ಲಿಯಾದರೂ ಆಶ್ರಯ ಸ್ಥಾನವಿದೆಯೆ? ನಾವು ಅದನ್ನು ಹುಡುಕಬೇಕಾಗಿದೆ. ನಾವು ಅದಕ್ಕಾಗಿ ತೀವ್ರವಾಗಿ ಹುಡುಕುತ್ತಿಲ್ಲ ಅಷ್ಟೇ. ಪ್ರವಾಹದಲ್ಲಿ ಕೊಚ್ಚಿಕೊಂಡು ಹೋಗುತ್ತಿರುವ ಹುಲ್ಲಿನೆಸಳಿನಂತೆ ನಾವು. - ಸತ್ಯವಿದ್ದರೆ, ದೇವರಿದ್ದರೆ ಅದು ನಮ್ಮ ಒಳಗೆ ಇರಬೇಕು. ನಾನು ಅವನನ್ನು ನನ್ನ ಸ್ವಂತ ಕಣ್ಣಿನಿಂದ ನೋಡಿರುವೆನು ಎಂದು ಹೇಳುವಂತಾಗಬೇಕು. ಇಲ್ಲದೇ ಇದ್ದರೆ ನನ್ನ ಪಾಲಿಗೆ ಧರ್ಮವಿಲ್ಲ. ನಂಬಿಕೆ, ಸಿದ್ದಾಂತ, ಉಪದೇಶಗಳು ಧರ್ಮವಾಗಲಾರವು. ಸಾಕ್ಷಾತ್ಕಾರ, ಭಗವದ್ದರ್ಶನ - ಇದೊಂದೇ ಧರ್ಮ. ಈ ಪ್ರಪಂಚವೆಲ್ಲ ಆರಾಧಿಸುವ ಈ ವ್ಯಕ್ತಿಗಳ ಮಾಹಾತ್ರೆಯಲ್ಲಿರುವುದು? ಅವರಿಗೆ ದೇವರು ಒಂದು ಸಿದ್ದಾಂತವಾಗಿರಲಿಲ್ಲ. ತಮ್ಮ ಅಜ್ಜಂದಿರು ನಂಬುತ್ತಾರೆ ಎಂದು ಅವರು ನಂಬಿದರೇನು? ಇಲ್ಲ. ತಮ್ಮ ದೇಹಕ್ಕಿಂತ, ಮನಸ್ಸಿಗಿಂತ, ಎಲ್ಲಕ್ಕಿಂತಲೂ ಅತೀತವಾದ ಅನಂತವನ್ನು ಅವರು ಸಾಕ್ಷಾತ್ಕಾರ ಮಾಡಿಕೊಂಡರು. ಆ ಭಗವಂತನ ಒಂದು ಕಣ ಈ ಪ್ರಪಂಚದಲ್ಲಿ ಪ್ರತಿಬಿಂಬಿಸುವುದರಿಂದ ಈ ಪ್ರಪಂಚ ಸತ್ಯ. ನಾವು ಒಳ್ಳೆಯ ಮನುಷ್ಯನನ್ನು ಪ್ರೀತಿಸುವುದು, ಅವನ ಮುಖವು ಭಗವಜ್ಯೋತಿಯನ್ನು ಹೆಚ್ಚು ಪ್ರತಿಬಿಂಬಿಸುವುದರಿಂದ. ನಾವೇ ಅದನ್ನು ಪಡೆಯಬೇಕಾಗಿದೆ. ಬೇರೆ ಮಾರ್ಗವೇ ಇಲ್ಲ.</p>
		<p>- ಅದೇ ಗುರಿ. ಅದಕ್ಕಾಗಿ ಹೋರಾಡಿ, ನಿಮ್ಮದೇ ಬೈಬಲ್ಲನ್ನು ಪಡೆಯಿರಿ, ನಿಮ್ಮದೇ ಆದ ಕ್ರಿಸ್ತನನ್ನು ಇಟ್ಟುಕೊಳ್ಳಿ, ಇಲ್ಲದೆ ಇದ್ದರೆ ನೀವು ಧಾರ್ಮಿಕರಾಗಲಾರಿರಿ. ಧರ್ಮದ</p>
		<p>ವಿಷಯವನ್ನು ಮಾತನಾಡಬೇಡಿ, ಜನ ಸುಮ್ಮನೇ ಮಾತನಾಡುತ್ತಾರೆ. 'ಅಜ್ಞಾನದ ಅಂಧಕಾರದಲ್ಲಿ ತಾವಿದ್ದರೂ ತಮಗೆ ಜ್ಞಾನ ಗೊತ್ತಿದೆ ಎಂದು ಕೆಲವರು ಅಹಂಕಾರ ಪಡುವರು. ಅದು ಮಾತ್ರವಲ್ಲ ಇತರರನ್ನು ಗುರಿಯ ಎಡೆಗೆ ಕರೆದೊಯ್ಯುತ್ತೇವೆಂದು ಹೇಳಿ ಇಬ್ಬರೂ ಹಳ್ಳಕ್ಕೆ ಬೀಳುವರು.”</p>
		<p>- ಯಾವ ಚರ್ಚೂ ಜನರನ್ನು ಉದ್ದಾರ ಮಾಡಲಿಲ್ಲ. ಒಂದು ದೇವಸ್ಥಾನದಲ್ಲಿ ಹುಟ್ಟುವುದು ಒಳ್ಳೆಯದು. ಆದರೆ ಯಾರು ದೇವಸ್ಥಾನ ಅಥವಾ ಚರ್ಚಿನಲ್ಲೇ ಸಾಯುತ್ತಾರೋ ಅವರನ್ನು ದೇವರೇ ರಕ್ಷಿಸಬೇಕು. ಅದರಿಂದ ಪಾರಾಗಿ, ಅದು ಒಳ್ಳೆಯ ಪ್ರಾರಂಭವೇನೋ ನಿಜ, ಆದರೆ ಅದನ್ನು ತ್ಯಜಿಸಿ, ಅದು ಬಾಲ್ಯಾವಸ್ಥೆ, ಆದರೆ ಅದು ಬೇಕಾದರೆ ಇದ್ದುಕೊಳ್ಳಲಿ, ನೀವು ನೇರವಾಗಿ ದೇವರೆಡೆಗೆ ಹೋಗಿ, ಯಾವ ಊಹೆಗಳೂ ಬೇಕಾಗಿಲ್ಲ, ಸಿದ್ದಾಂತಗಳೂ ಬೇಕಾಗಿಲ್ಲ. ಆಗ ಮಾತ್ರವೇ ಎಲ್ಲಾ ಸಂಶಯಗಳೂ ಮಾಯವಾಗುವುವು. ಆಗ ಮಾತ್ರ ಹೃದಯದ ವಕ್ರತೆಯೆಲ್ಲ ನೇರವಾಗುವುದು.</p>
		<p>ಅನೇಕದ ಮಧ್ಯದಲ್ಲಿ ಯಾರು ಏಕವನ್ನು ನೋಡುತ್ತಾರೆಯೋ, ಯಾರು ಅನಂತ ಮೃತ್ಯುವಿನ ಮಧ್ಯದಲ್ಲಿ ಆ ಒಂದು ಅಮೃತಾತ್ಮನನ್ನು ನೋಡುತ್ತಾರೆಯೋ, ಹಲವು ವಸ್ತುಗಳ ಮಧ್ಯದಲ್ಲಿ ಬದಲಾಯಿಸದೇ ಇರುವ ಒಂದನ್ನು ಯಾರು ತಮ್ಮ ಹೃದಯದಲ್ಲಿ ನೋಡುವರೋ ಅವರಿಗೆ ಮಾತ್ರ ಶಾಶ್ವತ ಶಾಂತಿ,</p>
	</section>
	<section class="level1 unnumbered" epub:type="chapter" role="doc-chapter" id="id-044">
		<h1 class="level1-title" epub:type="title">ಜೀವಾತ್ಮ ಮತ್ತು ಪರಮಾತ್ಮ <sup><a epub:type="noteref" href="999-aside.xhtml#id-001-82">*</a></sup></h1>
		<p>(೧೯೦೦ರ ಮಾರ್ಚ್ ೨೩ರಂದು ಪ್ಯಾನ್‌ಫ್ರಾನ್ಸಿಸ್ಕೋನಲ್ಲಿ ನೀಡಿದ ಉಪನ್ಯಾಸ)</p>
		<p>ತನಗಿಂತಲೂ ಮಿಗಿಲಾದ ಶಕ್ತಿಗಳನ್ನು ಕುರಿತು ಆಲೋಚಿಸುವಂತೆ ಮನುಷ್ಯನಿಗೆ ಮೊದಲು ಪ್ರೇರೇಪಣೆ ಒದಗಿಸಿದ್ದು ಭಯವೋ ಅಥವಾ ಕೇವಲ ಕುತೂಹಲವೋ ಎಂಬುದರ ಬಗ್ಗೆ ಚರ್ಚೆಮಾಡುವುದು ನಮಗೆ ಅಗತ್ಯವಿಲ್ಲ... ಇವು ಅವನ ಮನಸ್ಸಿನಲ್ಲಿ ವಿಚಿತ್ರವಾದ ಪೂಜಾ ಪ್ರವೃತ್ತಿಗಳೇ ಮುಂತಾದುವನ್ನು ಜಾಗೃತಗೊಳಿಸಿದುವು. (ಮಾನವ ಜಾತಿಯ ಇತಿಹಾಸದಲ್ಲಿ ಯಾವುದಾದರೂ ಆದರ್ಶದ) ಪೂಜೆಯೇ ಇರದಿದ್ದ ಕಾಲ ಎಂದೂ ಇರಲಿಲ್ಲ. ಹೀಗೇಕೆ? ಮೋಹಕವಾದ ಮುಂಜಾನೆಯೇ ಆಗಿರಬಹುದು ಅಥವಾ ಭೂತಪ್ರೇತಗಳ ಭಯವೇ ಆಗಿರಬಹುದು – ಆದರೆ ನಾವು ನೋಡುವುದರ ಆಚೆಗಿರುವ ಅತೀತಕ್ಕಾಗಿ ನಮ್ಮನ್ನು ಹೋರಾಡುವಂತೆ ಮಾಡುವ ರಹಸ್ಯವಾವುದು ?... ( ಇದನ್ನರಿಯಲು) ನಾವು ಇತಿಹಾಸ ಪೂರ್ವದ ಯುಗ ಕ್ಕೆ ಹಿಂತಿರುಗುವ ಆವಶ್ಯಕತೆಯೇನೂ ಇಲ್ಲ. ಕಾರಣ, ಎರಡು ಸಾವಿರ ವರ್ಷಗಳ ಹಿಂದೆ ವಾಸ್ತವವಾಗಿದ್ದ ತಥ್ಯವೇ ಇಂದೂ ಇದೆ. ಬದುಕಿನಲ್ಲಿ ನಮ್ಮ ಅಂತಸ್ತು ಯಾವುದೇ ಇರಲಿ – ನಾವು ಶ್ರೀಮಂತರು ಹಾಗೂ ಶಕ್ತಿಶಾಲಿಗಳೂ ಆಗಿದ್ದಾಗ್ಯೂ ಸಹ – ನಾವು ಸಂತೃಪ್ತರಂತೂ ಅಲ್ಲ. <sup><a epub:type="noteref" href="999-aside.xhtml#id-001-83">*</a></sup> ಆಸೆಗಳು ಅಪಾರ. ಅದರ ಪೂರೈಕೆ ಮಾತ್ರ ಬಹಳ ಮಿತಿಯುಳ್ಳದು. ನಮ್ಮ ಆಸೆಗಳಿಗೆ ಕೊನೆಯೆಂಬುದೇ ಇಲ್ಲ. ಆದರೆ ಅವನ್ನು ಈಡೇರಿಸಿಕೊಳ್ಳಲು ಹೊರಟಾಗ ನಮಗೆ ಕಷ್ಟಗಳು ಎದುರಾಗುತ್ತವೆ. ಆದಿಮಾನವನ ಮನಸ್ಸಿನಲ್ಲಿ ಕೆಲವೇ ಕಾಮನೆಗಳಿದ್ದಾಗ್ಯೂ - ಆಗಲೂ ಹೀಗೆಯೇ ಇತ್ತು; ಆ ಆಸೆಗಳನ್ನೂ ಸಹ ಅವನು ಪೂರೈಸಿಕೊಳ್ಳಲಾಗುತ್ತಿರಲಿಲ್ಲ. ಈಗ ಕಲೆ - ವಿಜ್ಞಾನಗಳು ದ್ವಿಗುಣಗೊಂಡು ವರ್ಧಿಸುತ್ತಿದ್ದರೂ ನಮ್ಮ ಆಸೆಗಳನ್ನು ಪೂರೈಸಿಕೊಳ್ಳಲಾಗುತ್ತಿಲ್ಲ. ಬದಲಾಗಿ, ನಮ್ಮ ಆಸೆಗಳನ್ನು ಪೂರೈಸುವ ಸಾಧನಗಳನ್ನು ನಾವು ಸಿದ್ಧಪಡಿಸಲು ಹವಣಿಸಿದಷ್ಟೂ - ನಮ್ಮ ಆಸೆಗಳು ಹೆಚ್ಚುತ್ತಲೇ ಇವೆ.</p>
		<p>ಆದಿ ಮಾನವನು ತನ್ನ ಕೈಯಿಂದ ಸಾಧಿಸಲಾಗದ್ದರ ವಿಷಯಗಳಲ್ಲಿ ಸಹಜವಾಗಿ ಬಾಹ್ಯ (ಅಲೌಕಿಕ) ಶಕ್ತಿಗಳ ಸಹಾಯವನ್ನು ಕೋರುತ್ತಿದ್ದನು. ಅವನು ಏನನ್ನಾದರೂ ಬಯಸಿ, ಅದನ್ನು ಪಡೆಯಲಾಗದಿದ್ದಲ್ಲಿ ಅವನು ಇತರೆ (ಅಲೌಕಿಕ) ಶಕ್ತಿಗಳ ಸಹಾಯವನ್ನು ಕೋರುತ್ತಿದ್ದನು, ಅಪೇಕ್ಷಿಸುತ್ತಿದ್ದನು. ತಮ್ಮ ಯಾವುದೇ ಬಯಕೆಯನ್ನು ಪೂರೈಸೆಂದು ಕೇಳಿಕೊಂಡು ದೇವರಲ್ಲಿ ಮೊರೆಹೋಗುವುದರಲ್ಲಿ - ಯಾವುದೇ ತಿಳುವಳಿಕೆ ಇಲ್ಲದ ಆದಿಮಾನವ ಮತ್ತು ಇಂದಿನ ಅತ್ಯಂತ ಸುಸಂಸ್ಕೃತ - ಇವರಿಬ್ಬರೂ ಒಂದೇ. ಇವರ ನಡುವೆ ಯಾವುದೇ ವ್ಯತ್ಯಾಸವೂ ಇಲ್ಲ. (ಇವರಿಬ್ಬರ ನಡುವೆ) ಏನು ವ್ಯತ್ಯಾಸ? (ಕೆಲವರು ಇವರಿಬ್ಬರ ನಡುವೆ) ದೊಡ್ಡ ವ್ಯತ್ಯಾಸವನ್ನು ಕಾಣುತ್ತಾರೆ. ನಾವು ಯಾವ ವಿಷಯಗಳ ನಡುವೆ ಏನೂ ವ್ಯತ್ಯಾಸವೇ ಇಲ್ಲವೋ ಅಲ್ಲಿ ಬಹು ದೊಡ್ಡ ವ್ಯತ್ಯಾಸವನ್ನು </p>
		<p>ಕಾಣುತ್ತೇವೆ. ಇಬ್ಬರೂ ಸಹ (ಆದಿ ಮಾನವ ಮತ್ತು ಸುಸಂಸ್ಕೃತ ಮನುಷ್ಯ) ಒಂದೇ (ಶಕ್ತಿಗೆ) ಮೊರೆಹೋಗುತ್ತಾರೆ. ನೀವು ದೇವರು ಎನ್ನಿ, ಅಲ್ಲಾ ಎನ್ನಿ ಅಥವಾ ಜಿಹೋವಾ ಎನ್ನಿ (ಎಲ್ಲಾ ಒಂದೇ) ಮನುಷ್ಯರು ಏನನ್ನಾದರೂ ಬಯಸುತ್ತಾರೆ ಮತ್ತು ತಮ್ಮ ಶಕ್ತಿಯಿಂದಲೇ ಅದನ್ನು ಪಡೆಯಲಾಗದಿದ್ದಾಗ, ಅವರಿಗೆ ಸಹಾಯ ಮಾಡುವ ಯಾರಾದರೂ ಒಬ್ಬರ ಹುಡುಕಾಟದಲ್ಲಿರುತ್ತಾರೆ. ಇದು ಆದಿಮಾನವನ ವೈಶಿಷ್ಟ್ಯತೆ, ಅದು ಇನ್ನೂ ನಮ್ಮಲ್ಲಿಯೂ ಉಳಿದಿದೆ... ನಾವೆಲ್ಲ ಹುಟ್ಟಿನಿಂದ ಕಾಡುಮನುಷ್ಯರು, ಆದರೆ ಕ್ರಮಶಃ ಸಭ್ಯತೆಯುಳ್ಳವರಾಗುತ್ತೇವೆ. ಇಲ್ಲಿರುವ ನಾವೆಲ್ಲರೂ ನಮ್ಮನ್ನು ಶೋಧಿಸಿಕೊಂಡಾಗ ಈ ತಥ್ಯವನ್ನು ಮನಗಾಣುತ್ತೇವೆ. ಈ (ಅಲೌಕಿಕ ಶಕ್ತಿಯ) ಭಯ ಈಗಲೂ ನಮ್ಮನ್ನು ಬಿಟ್ಟಿಲ್ಲ. ನಾವು ದೊಡ್ಡ ದೊಡ್ಡ ಮಾತುಗಳನ್ನಾಡಬಹುದು, ದಾರ್ಶನಿಕರೇ ಮೊದಲಾಗಿ ಏನೆಲ್ಲಾ ಆಗಿರಬಹುದು. ಆದರೆ ಆಘಾತಗಳು ಬಂದಾಗ, ನಾವು ಸಹಾಯ ಯಾಚಿಸುವುದನ್ನು ಕಾಣಬಹುದು. ಆಗ ಅಸ್ತಿತ್ವದಲ್ಲಿರುವ ಎಲ್ಲ ಮೂಢಾಚರಣೆಗಳನ್ನೂ ನಂಬಿ ಅವುಗಳಿಗೆ ಶರಣುಹೋಗುತ್ತೇವೆ. (ಆದರೆ ಸತ್ಯದ ಆಧಾರವನ್ನು ಸ್ವಲ್ಪವಾದರೂ ಹೊಂದಿರದ) ಯಾವ ಮೂಢಾಚರಣೆಯೂ ಈ ಪ್ರಪಂಚದಲಿಲ್ಲ. ನಾನು ನನ್ನ ಮುಖವನ್ನೆಲ್ಲ ಮುಚ್ಚಿಕೊಂಡು, ನನ್ನ ಮೂಗಿನ ಎಲ್ಲೋ ಸ್ವಲ್ಪ ಭಾಗ ಕಾಣಿಸಿ ಕೊಳ್ಳುತ್ತಿದ್ದರೆ, ನನ್ನ ಮುಖವೇ ಸ್ವಲ್ಪ ಮಟ್ಟಿಗೆ ಕಾಣಿಸಿಕೊಂಡ ಹಾಗೆ. ಹಾಗೆಯೇ ಮೂಢಾಚರಣೆಗಳೂ ಕೂಡ... ಅವುಗಳ ಯಾವುದೋ ಸ್ವಲ್ಪ ಭಾಗ ನಿಜವಿರುತ್ತದೆ. <sup><a epub:type="noteref" href="999-aside.xhtml#id-001-84">*</a></sup> ಸತ್ತವರ ಅಂತ್ಯಕ್ರಿಯೆಯಲ್ಲಿ, ಧರ್ಮದ ಅತ್ಯಂತ ಕ್ಷುದ್ರವಾದ ರೂಪವನ್ನು `ನೀವು ಕಾಣುತ್ತೀರಿ. ಮೃತರಾದವರನ್ನು ಶವದ ಪೆಟ್ಟಿಗೆಯಲ್ಲಿಟ್ಟು ಗೋರಿಗಳಲ್ಲಿಡು ತ್ತಿದ್ದರು ಮತ್ತು ಮೃತಾತ್ಮಗಳು (ರಾತ್ರಿಯ ವೇಳೆ ಆ ಗೋರಿಗಳಲ್ಲಿ ) ಬಂದಿರುತ್ತಿದ್ದವು... ನಂತರ (ಆ ಶವಗಳನ್ನು ) ಹೂಳಿ ಮಣ್ಣು ಮಾಡಲು ಪ್ರಾರಂಭಿಸಿದರು... ಬಾಗಿಲಿನಲ್ಲಿ ಸಾವಿರ ದಂಷ್ಟ್ರಗಳುಳ್ಳ ಭೀಕರವಾದ ದೇವತೆಯಿರುತ್ತಿದ್ದಳು... ನಂತರ ಹೆಣವನ್ನು ಸುಡುವ ಪದ್ದತಿ (ಬಂದಿತು) ಮತ್ತು ಆ ಜ್ವಾಲೆಗಳು ಆತ್ಮವನ್ನು ತನ್ನೊಡನೆ ಮೇಲಕ್ಕೆ ಕೊಂಡೊಯ್ಯುತ್ತಿರುವಂತೆ (ಎಣಿಸಲಾಯಿತು). ಈಜಿಪ್ಷಿಯನ್ನರು ಮೃತಾತ್ಮರಿಗೋಸ್ಕರ ಅನ್ನಾಹಾರಗಳ ವ್ಯವಸ್ಥೆಯನ್ನೂ ಮಾಡುತ್ತಿದ್ದರು.</p>
		<p>ಮತ್ತೊಂದು ಮಹತ್ವಪೂರ್ಣವಾದ ವಿಚಾರವೇ ಬುಡಕಟ್ಟಿನವರ ದೇವತೆಗಳದು. ಒಂದು ಬುಡಕಟ್ಟಿನವರಿಗೆ ಯಾವುದೋ ಒಂದು ದೇವತೆಯಿದ್ದರೆ ಮತ್ತೊಂದು ಬುಡಕಟ್ಟಿನವರಿಗೆ ಬೇರೊಂದು ದೇವತೆಯಿರುತ್ತಿತ್ತು. ಯಹೂದಿಗಳ ದೇವರು ಜಿಹ್ವಾ - ಇದು ಆ ಬುಡಕಟ್ಟಿನವರದೇ ದೇವತೆಯಾಗಿದ್ದು - ಮತ್ತು ಇತರೆ ಎಲ್ಲ ದೇವತೆಗಳೊಂದಿಗೂ ಬುಡಕಟ್ಟಿನವರೊಂದಿಗೂ ಕಾದಾಡುತಿ ದ ರು. ಆ ದೇವತೆ ತನ ಜನರನ್ನು ಸಂತುಷ್ಟಗೊಳಿಸಲು ಏನನ್ನು ಬೇಕಾದರೂ ಮಾಡುತ್ತಿತ್ತು. ತನ್ನ ರಕ್ಷಣೆಗೆ ಒಳಗಾಗದ ಬೇರೊಂದು ಬುಡುಕಟ್ಟಿನ ಇಡೀ ಜನಾಂಗವನ್ನೇ ಕೊಂದರೂ ಅದು</p>
		<p>ಸರಿಯಾಗಿರುತ್ತಿತ್ತು ಮತ್ತು ಒಳ್ಳೆಯದೆಂದು (ಎಣಿಸಲಾಗುತ್ತಿತ್ತು). ಆ ದೇವತೆಯಿಂದ ಸ್ವಲ್ಪ ಪ್ರೀತಿ ಸಿಗುತ್ತಿತ್ತು; ಆದರೆ ಆ ಪ್ರೀತಿ ಒಂದು ಸಣ್ಣ ಗುಂಪಿಗಷ್ಟೇ ಸೀಮಿತವಾಗಿತ್ತು.</p>
		<p>ಕ್ರಮಶಃ ಉಚ್ಚತರ ಆದರ್ಶಗಳು ಬಂದವು. ವಿಜಯಿಗಳಾದ ಬುಡಕಟ್ಟಿನ ಮುಖಂಡನೇ ಎಲ್ಲ ಮುಖಂಡರ ಮುಖಂಡನಾಗಿದ್ದ, ದೇವತೆಗಳ ದೇವರಾಗಿದ್ದ... ಪರ್ಷಿಯನ್ನರು ಈಜಿಪ್ಟ್ಗೆ ಮುತ್ತಿಗೆ ಹಾಕಿ ಗೆದ್ದಾಗ ಈ ರೀತಿಯೇ ಆಯಿತು. ಪರ್ಷಿಯನ್ನರ ಚಕ್ರವರ್ತಿಯೇ ದೇವದೇವನಾದ. ಚಕ್ರವರ್ತಿಯ ಮುಂದೆ ಯಾರೂ ನಿಲ್ಲಲಾಗುತ್ತಿರಲಿಲ್ಲ. ಆ ಪರ್ಷಿಯನ್ ಚಕ್ರವರ್ತಿಯನ್ನು ಯಾರಾದರು ಕಣ್ಣೆತ್ತಿ ನೋಡಿದರೂ ಸಾಕು - ಅವನಿಗೆ ಮರಣದಂಡನೆಯಾಗುತ್ತಿತ್ತು. - ನಂತರವೇ ಈ ಜಗತ್ತನ್ನು ಆಳುವ ಸರ್ವೆಶ್ವರನಾದ, ಸರ್ವಶಕ್ತನಾದ, ಸರ್ವವ್ಯಾಪಿಯಾದ, ಸರ್ವಾತ್ಮನಾದ, ದೇವರ ಆದರ್ಶ ಮೂಡಿತು. ಆತ ಸ್ವರ್ಗದಲ್ಲಿರುತ್ತಾನೆ; ಮತ್ತು ಮನುಷ್ಯನಿಗೋಸ್ಕರ ಪ್ರತಿಯೊಂದನ್ನೂ ಸೃಷ್ಟಿಸಿರುವ ಪರಮಪ್ರಿಯನಾದ ಆತನಿಗೆ ಮನುಷ್ಯನು ವಿಶೇಷ ಗೌರವಾದರಗಳನ್ನು ತೋರುತ್ತಾನೆ. ಈ ಇಡೀ ಪ್ರಪಂಚವೇ ಮನುಷ್ಯನಿಗಾಗಿ ಇರುತ್ತದೆ. ಸೂರ್ಯ, ಚಂದ್ರ, ನಕ್ಷತ್ರಗಳೆಲ್ಲವೂ (ಅವನಿಗೋಸ್ಕರವೇ)... ಈ ರೀತಿಯ ವಿಚಾರಗಳಿರುವ ಎಲ್ಲರೂ ಆದಿ ಮಾನವರಷ್ಟೇ; ಸಭ್ಯ ಹಾಗೂ ಸುಸಂಸ್ಕೃತರಂತೂ ಅಲ್ಲವೇ ಅಲ್ಲ. ಎಲ್ಲ ಶ್ರೇಷ್ಠವಾದ ಧರ್ಮಗಳೂ ಗಂಗಾ ಮತ್ತು ಯೂಫ್ರೆಟೀಸ್‌ಗಳ ನಡುವೆ ತಮ್ಮ ಪ್ರವರ್ಧಮಾನವನ್ನು ಕಂಡವು. ಭರತವರ್ಷದ ಹೊರಗೆ ನಾವು (ಸ್ವರ್ಗದಲ್ಲಿರುವ ಈಶ್ವರನ ಕಲ್ಪನೆಗಿಂತ ಆಚೆಗಿನ ಧರ್ಮದ) ಬೆಳವಣಿಗೆಯನ್ನು ಕಾಣುವುದೇ ಇಲ್ಲ. ಭರತವರ್ಷದ ಹೊರಗೆ ಬೇರೆಕಡೆ (ದೇವರ) ಸಂಬಂಧವಾಗಿ ಉಪಲಬ್ದವಿರುವ ಅತ್ಯಂತ ಶ್ರೇಷ್ಠವಾದ, ಸರ್ವೊಚ್ಛವಾದ (ಜ್ಞಾನ)ವೆಂದರೆ (ಸ್ವರ್ಗದಲ್ಲಿರುವ ದೇವರ) ಭಾವನೆಯಷ್ಟೇ. ಅವನು ತನ್ನ ಆವಾಸ ಸ್ಥಾನವಾದ ಸ್ವರ್ಗದಲ್ಲಿರುತ್ತಾನೆ ಮತ್ತು ಶ್ರದ್ಧಾಳುಗಳು ಸತ್ತನಂತರ (ಅಲ್ಲಿಗೆ) ಹೋಗುತ್ತಾರೆ... ನನಗೆ ಕಂಡಂತೆ (ಈ ಭಾವನೆಯನ್ನು ), ಬಲಿಯದ ಅತ್ಯಂತ ಬಾಲಿಶವಾದದ್ದೆಂದೇ ಕರೆಯಬೇಕು. ಆಫ್ರಿಕಾದ ಬುಡಕಟ್ಟಿನವರು ಪೂಜಿಸುತ್ತಿದ್ದರೆಂದು ಹೇಳಲಾದ ಮೂಢಾರಾಧನೆಯ ವಿಕಾರ ವಿಗ್ರಹವಾದ ಮುಂಬೋಜುಂಬೋ ಮತ್ತು ಸ್ವರ್ಗದಲ್ಲಿರುವ ದೇವರ ಭಾವನೆ ಎರಡೂ ಒಂದೇ. ಜಗತ್ತನ್ನು ನಡೆಸುತ್ತಿರುವವನು ಆ ದೇವರೇ. ಅವನ ಇಚ್ಛಾನುಸಾರವಾಗಿಯೇ ಎಲ್ಲವೂ ಆಗುತ್ತಿದೆ.</p>
		<p>ಪ್ರಾಚೀನ ಯಹೂದಿಗಳು ಯಾವುದೇ ಸ್ವರ್ಗವನ್ನೂ ಲೆಕ್ಕಿಸುತ್ತಿರಲಿಲ್ಲ. ಅವರು ನಜರೆತ್‌ನ ಜೀಸಸ್‌ನನ್ನು (ವಿರೋಧಿಸಲು) ಅದು ಒಂದು ಕಾರಣವಾಗಿತ್ತು - ಏಕೆಂದರೆ ಸತ್ತನಂತರವೂ ಇರುವ ನಿತ್ಯ (ಸ್ವರ್ಗ ಅಥವ ನರಕ ಜೀವನದ ಬಗ್ಗೆ ಅವನು ಬೋಧಿಸುತ್ತಿದ್ದನು. ಪ್ಯಾರಾಡೈಸ್ ಅಥವಾ ಸ್ವರ್ಗಕ್ಕೆ ಸಂಸ್ಕೃತದಲ್ಲಿ ಅರ್ಥ, ಈ ಜೀವನದ ಆಚೆ ಇರುವ ಲೋಕ ಅಥವಾ ಪರಲೋಕವೆಂದು. ಆದ್ದರಿಂದ ಸ್ವರ್ಗ ಈ ಜೀವನದ ಎಲ್ಲ ಅನಿಷ್ಟ, ಪಾಪಗಳ ನಿವಾರಣೆ ಮಾಡುವಂತಿರಬೇಕು. ಆದಿಮಾನವ ಅನಿಷ್ಟವನ್ನು</p>
		<p>ಗಣನೆಗೆ ತೆಗೆದುಕೊಳ್ಳಲಿಲ್ಲ, ಅದು ಏಕೆ ಇದೆ ಎಂದು ಅವನೆಂದೂ ಪ್ರಶ್ನಿಸಿದವನಲ್ಲ.</p>
		<p>ಡೆವಿಲ್ ಎಂಬುದು ಪರ್ಷಿಯನ್ ಪದ. ತಮ್ಮ ಧಾರ್ಮಿಕ ಚಿಂತನೆಯ ನೆಲೆಯಾಗಿ ಹಿಂದೂಗಳ ಮತ್ತು ಪರ್ಷಿಯನ್ನರ ಪಾಲಿಗೆ (ಆರರೇ ಪೂರ್ವಜರಾಗಿದ್ದರು). ಮತ್ತು... ಅವರಿಬ್ಬರೂ ಒಂದೇ ರೀತಿಯ ಭಾಷೆಯನ್ನು ಮಾತನಾಡುತ್ತಿದ್ದರು; (ಆದರೆ) ಒಬ್ಬರು ಶುಭವಾಚಕವಾಗಿ ಉಪಯೋಗಿಸಿದ ಶಬ್ದವನ್ನು ಮತ್ತೊಬ್ಬರು ಅಶುಭವಾಚಕವಾಗಿ ಉಪಯೋಗಿಸುತ್ತಿದ್ದರು ಅಷ್ಟೇ. ಹಳೆಯ ಸಂಸ್ಕೃತದಲ್ಲಿ 'ದೇವ' ಎಂಬುದು ದೇವರನ್ನು (ಸೂಚಿಸುವುದಕ್ಕಾಗಿ) ಇತ್ತು - ಆರ್ಯಭಾಷೆಗಳಲೆಲ್ಲ ದೇವರಿಗೆ ಪಠ್ಯಾಯಪದ ಅದೇ ಆಗಿದೆ. ಆದರೆ ಇಲ್ಲಿ (ಪರ್ಷಿಯನ್ ಭಾಷೆಯಲ್ಲಿ ) ಈ ಪದ ಸೈತಾನನ (Devilನ) ಸೂಚಕವಾಗಿದೆ. - ನಂತರ ಯಾವಾಗ ಮನುಷ್ಯ (ತನ್ನ ಆಂತರಿಕ ಜೀವನವನ್ನು ) ಬೆಳೆಸಿಕೊಂಡನೋ ಆಗ ಅವನು ಜಿಜ್ಞಾಸೆ ಮಾಡಲು ತೊಡಗಿದನು ಹಾಗೂ ದೇವರನ್ನು ಒಳ್ಳೆಯವ, ಶಿವ, ಎನ್ನಲು ಪ್ರಾರಂಭಿಸಿದನು. ಪರ್ಷಿಯನ್ನರು ಇಬ್ಬರು ದೇವರುಗಳು ಇದ್ದಾರೆಂದು ಹೇಳಿದರು - ಒಬ್ಬನು ಕೆಟ್ಟವ (ಅರ್ಹಿಮನ್‌) ಇನ್ನೊಬ್ಬ ಒಳ್ಳೆಯವ (ಅಹರ್ಮಜ್‌ದ್). (ಅವರ ವಿಚಾರ ಹೇಗಿತ್ತೆಂದರೆ) ಈ ಜೀವನದಲ್ಲಿರುವುದೆಲ್ಲಾ ಒಳ್ಳೆಯದೇ ಆಗಿತ್ತು: ಈ ರಮಣೀಯ ದೇಶ ಇಡೀ ವರ್ಷವೆಲ್ಲಾ ವಸಂತಗಳಿಂದ ಭರಿತವಾಗಿತ್ತು. ಯಾರೂ ಸಾಯುತ್ತಲೇ ಇರಲಿಲ್ಲ, ರೋಗವೆಂಬುದೇ ಇರಲಿಲ್ಲ - ಎಲ್ಲವೂ ಕೂಡ ಅಚ್ಚುಕಟ್ಟಾಗಿ ಸುಂದರವಾಗಿತ್ತು. ನಂತರ ಈ ಅನಿಷ್ಟ ಸೈತಾನ ಈ ಭೂಮಿಯಲ್ಲಿ ಕಾಲಿಟ್ಟಿದ್ದೇ ತಡ ಇಲ್ಲಿ ಸಾವು, ನೋವು, ರೋಗಗಳು, ಸೊಳ್ಳೆಗಳು, ಹುಲಿಗಳು, ಸಿಂಹಗಳು - ಎಲ್ಲ ದುಷ್ಟಜಂತುಗಳು ಬಂದವು. ನಂತರ ಆರರು ತಮ್ಮ ಪಿತೃಭೂಮಿಯನ್ನು ಬಿಟ್ಟು ದಕ್ಷಿಣದ ಕಡೆ ವಲಸೆಹೋದರು. ಪುರಾತನ ಆರರು ಉತ್ತರದ ದಾರಿ ಹಿಡಿದೇ ಸಾಗಿರಬೇಕು. ಯಹೂದ್ಯರು ಪರ್ಷಿಯನ್ನರಿಂದ (ಈ ಸೈತಾನನ ಭಾವನೆಯನ್ನು ) ಕಲಿತರು. ಈ ದುರಾತ್ಮನ (ಸೈತಾನನ) ಸಂಹಾರ ಆಗುವ ಒಂದು ದಿನ ಬರುತ್ತದೆಂದೂ ಸಹ ಪರ್ಷಿಯನ್ನರು ಬೋಧಿಸಿದ್ದರು; ಮತ್ತು ನಮ್ಮ ಕರ್ತವ್ಯವೇನೆಂದರೆ ನಾವು ಈ ಒಳ್ಳೆಯ ದೇವರೊಡನೆ ಇದ್ದು, ಅವನ ಮತ್ತು ಈ ದುರಾತ್ಮನ (ಸೈತಾನನ) ನಡುವೆ ಜರುಗುತ್ತಿರುವ ಚಿರಂತನವಾದ ಸಂಗ್ರಾಮದಲ್ಲಿ ನಮ್ಮ ಶಕ್ತಿಯನ್ನು ಅವನ ಶಕ್ತಿಯೊಡನೆ ಸೇರಿಸಿ ಅದನ್ನು ಬಲಪಡಿಸುವುದು... ಇಡೀ ಪ್ರಪಂಚವೇ ಭಸ್ಮಿಭೂತವಾಗುವುದು ಮತ್ತು ಪ್ರತಿಯೊಬ್ಬರೂ ಹೊಸ ಶರೀರವನ್ನು ಪಡೆಯುವರು.</p>
		<p>ಪರ್ಷಿಯನ್ನರ ವಿಚಾರಧಾರೆ - ದುರಾತ್ಮನೂ ಸಹ ಪರಿಶುದ್ದನಾಗುತ್ತಾನೆ ಮತ್ತು ಅವನಿನ್ನೆಂದೂ ಕೆಟ್ಟವನಾಗುವುದಿಲ್ಲ - ಎಂಬುದಾಗಿತ್ತು. ಆರರು ಸ್ವಭಾವತಃ ಕಾವ್ಯ ಮತ್ತು ಒಲವಿನ ಪ್ರವೃತ್ತಿಯುಳ್ಳವರಾಗಿದ್ದರು. ಶಾಶ್ವತವಾಗಿ ತಾವು ಭಸ್ಮವಾಗಿ ಹೋಗುವುದನ್ನು ಅವರಿಗೆ ಕಲ್ಪಿಸಿಕೊಳ್ಳಲು ಸಾಧ್ಯವಾಗುತ್ತಿರಲಿಲ್ಲ. (ಆದ್ದರಿಂದಲೇ)</p>
		<p>ಅವರು ಹೊಸ ಶರೀರವನ್ನು ಪಡೆಯುವರು. ನಂತರ ಸಾವೆಂಬುದೇ ಇರುವುದಿಲ್ಲ. ಭಾರತದ ಹೊರಗಡೆ, ಧಾರ್ಮಿಕ ಚಿಂತನೆಗಳ ಬಗ್ಗೆ ಸರ್ವಶ್ರೇಷ್ಠವಾದ (ಭಾವನೆಯೆಂದರೆ) ಇದೇ.</p>
		<p>ಅದರೊಂದಿಗೆ ನೈತಿಕ ಧೋರಣೆ ಯ ಇತ್ತು. ಮನುಷ್ಯ ಮೂರು ವಿಷಯಗಳ ಬಗ್ಗೆಯ ಎಚ್ಚರ ವಹಿಸಬೇಕಿತ್ತು - ಒಳ್ಳೆಯ ಆಲೋಚನೆ, ಒಳ್ಳೆಯ ಮಾತು ಮತ್ತು ಒಳ್ಳೆಯ ಕರ್ಮ - ಇವಿಷ್ಟೇ. ಇದೊಂದು ಅನುಷ್ಟಾನಿಕವಾದ, ವಿವೇಕಸಮ್ಮತವಾದ ಧರ್ಮ. ಇದರಲ್ಲಿ ಆಗಲೇ ಸ್ವಲ್ಪಮಟ್ಟಿಗೆ ಕಾವ್ಯದ ಲೇಪನ ಬಂದಿತ್ತು. ಆದರೆ ಇದಕ್ಕಿಂತಲೂ ಹೆಚ್ಚಿನದಾದ ಕಾವ್ಯ ಮತ್ತು ಹೆಚ್ಚಿನ ಚಿಂತನೆಗಳು ಇವೆ.</p>
		<p>ಭಾರತದಲ್ಲಿ ವೇದಗಳ ಅತ್ಯಂತ ಪ್ರಾಚೀನತಮವಾದ ಭಾಗದಲ್ಲಿ ಈ ಸೈತಾನನನ್ನು ಕಾಣುತ್ತೇವೆ. ಅವನು ಇದ್ದಕ್ಕಿದ್ದಂತೆ ಕಾಣಿಸಿಕೊಂಡು ತಕ್ಷಣವೇ ಅದೃಶ್ಯನಾಗುತ್ತಾನೆ... ವೇದಗಳಲ್ಲಿ ಈ ದುರಾತ್ಮ (ಕೆಟ್ಟ ದೈತ್ಯ, ಸೈತಾನ) ವಜ್ರಾಘಾತದಿಂದ ಪಲಾಯನ ಮಾಡುತ್ತಾನೆ. ಓಡಿಹೋದ ಅವನನ್ನು ಪರ್ಷಿಯನ್ನರು ಕರೆದುಕೊಂಡರು. ನಾವು ಅವನನ್ನು ಈ ಪ್ರಪಂಚವನ್ನೇ ಬಿಟ್ಟು ಹೋಗುವಂತೆ ಮಾಡಲು ಪ್ರಯತ್ನಿಸುತ್ತೇವೆ. ಪರ್ಷಿಯನ್ನರ ಭಾವನೆಯನ್ನು ತೆಗೆದುಕೊಂಡು, ಅವನನ್ನು (ಸೈತಾನನನ್ನು ) ಒಂದು ಸಂಭಾವಿತ ವ್ಯಕ್ತಿಯನ್ನಾಗಿ ಮಾಡಲು ಹೋಗುತ್ತೇವೆ; ಅವನಿಗೊಂದು ಹೊಸ ಶರೀರ (ಆಕಾರ) ಕೊಡುತ್ತೇವೆ. ಭಾರತದಲ್ಲಿ ಸೈತಾನನ ವಿಚಾರ(ಅಲ್ಲಿಗೆ ವೇದಗಳ ಪ್ರಾಚೀನತಮ ಭಾಗಕ್ಕೆ) ಮುಗಿಯಿತು.</p>
		<p>ಆದರೆ ದೇವರ (ಈಶ್ವರನ) ಬಗೆಗಿನ ಚಿಂತನೆ ಸಾಗುತ್ತಲೇ ಇತ್ತು. ಇಲ್ಲಿ ಮತ್ತೊಂದು ಅಂಶವನ್ನು ಲಕ್ಷದಲ್ಲಿಡಿ. ನೀವು (ಚಿಂತನೆಯ ಮೂಲವನ್ನು ) ಶೋಧಿಸುತ್ತಾ ಹೋದಂತೆ, ಪರ್ಷಿಯನ್ ಚಕ್ರವರ್ತಿಯವರೆವಿಗೂ ದೇವರ ಬಗೆಗಿನ ಚಿಂತನೆಯು ಭೋಗ ಪರಾಯಣತೆಯ ವಿಚಾರದೊಂದಿಗೇ ಜೊತೆ ಜೊತೆಯಾಗಿ ಬೆಳೆಯಿತು. ಆದರೆ (ಇನ್ನೊಂದೆಡೆ) ಅದರೊಡನೆಯೇ ತತ್ವಜ್ಞಾನ ಅಥವಾ ದಾರ್ಶನಿಕತೆಯೂ ಬರುತ್ತದೆ. ಅಲ್ಲಿ ಮತ್ತೊಂದು ವಿಚಾರಧಾರೆಯಿದೆ - ಅದೇ ತನ್ನದೇ ಆತ್ಮಭಾವನೆ - (ಮನುಷ್ಯನ, ಅದ್ವಿತೀಯವಾದ ಆತ್ಮ ). ಅದೂ ಸಹ ಬೆಳೆಯುತ್ತದೆ. ಆದ್ದರಿಂದ ಭಾರತದ ಹೊರಗಡೆ ದೇವರ ಸಂಬಂಧವಾದ ಕಲ್ಪನೆ ಈ ಸ್ಕೂಲರೂಪದಲ್ಲಿಯೇ ಇರಬೇಕಾಯಿತು - ಭಾರತದಿಂದ ಈ ದಿಶೆಯಲ್ಲಿ ಸ್ವಲ್ಪ ಪ್ರೇರಣೆ ಸಿಗುವವರೆಗೂ ಅದು ಬೆಳೆಯಲು ಸಾಧ್ಯವಾಗಲಿಲ್ಲ. ಬೇರೆ ದೇಶಗಳು ದೇವರ ಬಗೆಗಿನ ಚಿಂತನೆಯನ್ನು ಆ ಹಳೆಯ ಸ್ಕೂಲ ಭಾವನೆಯೊಂದಿಗೇ ನಿಲ್ಲಿಸಿದುವು. ಈಗಲೂ ಈ (ಅಮೆರಿಕಾ) ದೇಶದಲ್ಲಿ ದೇವರಿಗೂ ದೇಹವಿದೆ ಎಂದು ನಂಬುವ ಲಕ್ಷಾಂತರ ಜನರಿದ್ದಾರೆ. ಇಡೀ ಮತ - ಪಂಗಡಗಳ ಮಂದೆಯೇ ಅವನ್ನು ಘೋಷಿಸುತ್ತವೆ. ಅವನು ಈ ಪ್ರಪಂಚವನ್ನು ಆಳುತ್ತಾನೆಂದೂ ಅವನಿಗೆ ದೇಹವಿರುವ ಒಂದು ಸ್ಥಾನವಿದೆಯೆಂದೂ ಅವರು ನಂಬುತ್ತಾರೆ, ಅವನು</p>
		<p>ಸಿಂಹಾಸನದ ಮೇಲೆ ಕುಳಿತಿರುತ್ತಾನೆ. ನಮ್ಮ ದೇವಸ್ಥಾನಗಳಲ್ಲಿ ಮಾಡುವ ಹಾಗೆ (ಅವನ ಮುಂದೆ) ಮೇಣದ ದೀಪಗಳನ್ನು ಹಚ್ಚಿಟ್ಟು ಹಾಡುಗಳನ್ನು ಹಾಡುತ್ತಾರೆ.</p>
		<p>ಆದರೆ ಭಾರತೀಯರು (ಈ ರೀತಿ ತಮ್ಮ ದೇವರನ್ನು ಎಂದಿಗೂ ಒಂದು ಭೌತಿಕ ವ್ಯಕ್ತಿಯಾಗಿ) ಮಾಡದಿರುವಷ್ಟು ಜಾಣೆಯುಳ್ಳವರಾಗಿದ್ದರು. ಬ್ರಹ್ಮನಿಗೋಸ್ಕರ ಭಾರತದಲ್ಲಿ ಯಾವುದೇ ದೇವಸ್ಥಾನವಿರುವುದನ್ನು ನೀವು ಎಂದಿಗೂ ನೋಡಲಾರಿರಿ. ಏಕೆ? (ದೇಹಾತೀತವಾದ) ಆತ್ಮಭಾವನೆ ಅಲ್ಲಿ ಯಾವತ್ತೂ ಜೀವಂತವಾಗಿತ್ತು. ಯಹೂದಿ ಜನಾಂಗ ಆತ್ಮದ (ಅಸ್ತಿತ್ವವನ್ನು ) ಕುರಿತು ಎಂದಿಗೂ ಜಿಜ್ಞಾಸೆ ಮಾಡಲಿಲ್ಲ. ಹಳೆಯ ಒಡಂಬಡಿಕೆಯಲ್ಲಂತೂ ಆತ್ಮ ಭಾವನೆಯ ಉಲ್ಲೇಖವೇ ಇಲ್ಲ. ಮೊಟ್ಟ ಮೊದಲ (ಉಲ್ಲೇಖ) ಹೊಸ ಒಡಂಬಡಿಕೆಯಲ್ಲಿದೆ. ಪರ್ಷಿಯನ್ನರು, ಅವರೆಷ್ಟು ವ ವಹಾರ ನಿಪುಣರೆಂದರೆ - ಯಾರನ್ನಾದರೂ ಬೆರಗುಗೊಳಿಸುವ ವ್ಯವಹಾರಚತುರತೆಯುಳ್ಳ ಅವರು - ಹೋರಾಟಗಳನ್ನು ನಡೆಸಿ ಇತರರನ್ನು ಗೆಲ್ಲುವ ಜನಾಂಗದವರಾಗಿದ್ದರು. ಅವರು ಹಳೆಯ ಯುಗದ ಬ್ರಿಟಿಷರೇ ಸರಿ. ಯಾವತ್ತೂ ಅವರ ನೆರೆಹೊರೆಯವರೊಡನೆ ಕಾದಾಡಿ ಅವರನ್ನು ನಾಶಗೊಳಿಸುವುದರಲ್ಲೇ ನಿರತ ರಾಗಿದ್ದ ಅವರಿಗೆ ಆತ್ಮಭಾವನೆ ಕುರಿತು ಚಿಂತಿಸುವ ವ್ಯವಧಾನವೇ ಇರಲಿಲ್ಲ.</p>
		<p>ಆತ್ಮದ ಬಗೆಗಿನ ಅತ್ಯಂತ ಪ್ರಾಚೀನವಾದ ಭಾವನೆಯೆಂದರೆ - ಅದು ಈ ಸ್ಕೂಲ ಶರೀರದೊಳಗಿನ ಒಂದು ಸೂಕ್ಷ್ಮ ಶರೀರವೇ ಎಂಬುದಾಗಿತ್ತು. ಸ್ಕೂಲವಾದದ್ದು ಕಣ್ಮರೆಯಾದ ನಂತರ ಸೂಕ್ಷವಾದದ್ದು ಗೋಚರವಾಗುತ್ತದೆ. ಈಜಿಪ್ಟ್ ದೇಶದಲ್ಲಿ ಈ ಸೂಕ್ಷ್ಮವಾದದ್ದೂ ಸಾಯುತ್ತದೆ ಮತ್ತು ಈ ಸ್ಕೂಲ ಶರೀರ ಶಿಥಿಲವಾದೊಡನೆಯೇ ಸೂಕ್ಷ್ಮವಾದದ್ದೂ ಶಿಥಿಲಗೊಳ್ಳುತ್ತದೆ. ಈ ಕಾರಣದಿಂದಲೇ ಅವರು ಪಿರಮಿಡ್ಡುಗಳನ್ನು ನಿರ್ಮಾಣಮಾಡುತ್ತಿದ್ದುದು. (ಮತ್ತು ಅದರೊಳಗಿನ ತಮ್ಮ ಪೂರ್ವಜರ ಮೃತ ಶರೀರಕ್ಕೆ ಸುಗಂಧ ದ್ರವ್ಯಗಳನ್ನು ಹಾಕಿ ಅವು ಕೆಡದಂತೆ ಕಾಪಾಡಿ ತನ್ಮೂಲಕ ಮೃತಾತ್ಮರಿಗೆ ಅಮರತ್ವವನ್ನು ಪಡೆಯಲು ಸಹಾಯ ಮಾಡುತ್ತಿದ್ದರು.</p>
		<p>ಭಾರತೀಯರಿಗೆ ಮೃತಶರೀರದ ಮೇಲೆ ಎಳ್ಳಷ್ಟೂ ವಾಂಛಲ್ಯವಿಲ್ಲ. (ಅವರ ಮನೋಭಾವ) ಇದನ್ನು ತೆಗೆದುಕೊಂಡು ಹೋಗಿ ಸುಟ್ಟುಬಿಡೋಣ'' ಎಂಬುದು ಆಗಿದೆ. ತಂದೆಯ ಮೃತಶರೀರಕ್ಕೆ ಮಗನೇ ಅಗ್ನಿಸ್ಪರ್ಶಮಾಡಬೇಕು.</p>
		<p>ಎರಡು ಬಗೆಯ (ವಿಪರೀತ) ಜಾತಿಗಳಿವೆ - ಒಂದು ದೈವೀಸಂಪತ್ತುಳ್ಳದ್ದು ಮತ್ತೊಂದು ಆಸುರೀ ಸಂಪತ್ತುಳ್ಳದ್ದು. ದೈವೀಸಂಪದರು ತಾವು ಆತ್ಮ ಹಾಗೂ ಚೈತನ್ಯ (ಸ್ವರೂಪ)ರೆಂದು ಭಾವಿಸುತ್ತಾರೆ. ಆಸುರೀ ಸಂಪದರು ತಾವು ದೇಹ ಮಾತ್ರವೆಂದು ಭಾವಿಸುತ್ತಾರೆ. ಭಾರತದ ಪ್ರಾಚೀನ ದಾರ್ಶನಿಕರು ದೇಹ ನಶ್ವರವೆಂದು ಒತ್ತಿ ಒತ್ತಿ ಹೇಳಿದರು. 'ಹೇಗೆ ವ್ಯಕ್ತಿ ಹಳೆಯ ಬಟ್ಟೆಯನ್ನು ಬಿಟ್ಟು ಹೊಸದನ್ನು ತೊಟ್ಟುಕೊಳ್ಳುವನೋ ಅದೇರೀತಿ ಹಳೇ ಶರೀರವನ್ನು ಬಿಟ್ಟು ಬೇರೆ ಹೊಸ ಶರೀರವನ್ನು ಧರಿಸುತ್ತಾನೆ' (ಗೀತಾ, II, 22), ನನ್ನ ಮಟ್ಟಿಗಂತೂ (ನನಗೆ ದೊರಕಿದ )</p>
		<p>ಎಲ್ಲ ವಾತಾವರಣ ಮತ್ತು ಶಿಕ್ಷಣ ವಿಪರೀತವಾಗಿಯೇ ಇತ್ತು. ಅದು ನನ್ನನ್ನು ಬೇರೆ ರೀತಿಯಲ್ಲೇ ರೂಪಿಸಲು ಪ್ರಯತ್ನಿಸುತ್ತಿತ್ತು. ಯಾರಿಗೆ ದೇಹದ ಬಗ್ಗೆಯೇ ಹೆಚ್ಚು ಕಾಳಜಿಯಿತ್ತೋ ಅಂತಹ ಮುಸಲ್ಮಾನ ಮತ್ತು ಕ್ರಿಶ್ಚಿಯನ್ನರ ಸಂಪರ್ಕದಲ್ಲಿಯೇ ನಾನು ಯಾವಾಗಲೂ ಇರುತ್ತಿದ್ದೆ,</p>
		<p>ದೇಹದಿಂದ ಒಂದು ಹೆಜ್ಜೆ ಮುಂದಕ್ಕೆ ಆತ್ಮಭಾವನೆ ಬರುತ್ತದೆ. ಭಾರತದಲ್ಲಿ ಈ ಆತ್ಮದ ಆದರ್ಶದ ಮೇಲೆ ಬಹಳ ಒತ್ತನ್ನು ಕೊಟ್ಟಿದ್ದರು. ನಮ್ಮವರಿಗೆ ಈ ಆದರ್ಶ ದೇವರ ಬಗೆಗಿನ ಕಲ್ಪನೆಯ ಪರಾಯವೇ ಆಗಿತ್ತು... (ವ್ಯಕ್ತಿಯ) ಆತ್ಮದ ಬಗೆಗಿನ ಭಾವನೆ ವಿಕಾಸವಾದಂತೆ (ಅವನು ಇದು ನಾಮ - ರೂಪಗಳಿಗೆ ಅತೀತವಾದದ್ದು ಎಂಬ ತೀರ್ಮಾನಕ್ಕೆ ಬರಲೇಬೇಕು. ) ಭಾರತೀಯ ಚಿಂತನೆಯಲ್ಲಿ ಆತ್ಮ ರೂಪರಹಿತವಾದದ್ದು. ಸಾಕಾರವಾದುದೆಲ್ಲ ಒಂದಲ್ಲ ಒಂದು ದಿನ ಶಿಥಿಲವಾಗಲೇ ಬೇಕು. ಜಡದ್ರವ್ಯ ಮತ್ತು ಶಕ್ತಿಯ ಸಂಘಾತವಿಲ್ಲದ ಯಾವುದಕ್ಕೂ ಆಕಾರವಿರಲಾರದು; ಎಲ್ಲ ಸಂಘಾತ, ಸಂಯೋಜನೆಗಳೂ ವಿಭಜನೆಯಾಗಲೇಬೇಕು. ಹೀಗಿರುವಾಗ ನಿಮ್ಮ ಆತ್ಮವೇನಾದರೂ ನಾಮರೂಪಾತ್ಮಕವಾಗಿದ್ದರೆ, ಅದು ವಿಭಜನೆಯಾಗಿ ಶಿಥಿಲಗೊಳ್ಳುತ್ತದೆ ಮತ್ತು ನೀವು ಸಾವನ್ನಪ್ಪಿದಾಗ ಶಾಶ್ವತವಾಗಿರುವುದೇ ಇಲ್ಲ. ಆತ್ಮವೇನಾದರೂ (ಸ್ಕೂಲ - ಸೂಕ್ಷ್ಮ) ಎರಡನ್ನೂ ಕೂಡಿದ್ದಾಗಿದ್ದು, ಅದು ಪ್ರಕೃತಿಗೆ ಸೇರಿದ್ದರೆ, ಅದು ಜನನಮರಣವೆಂಬ ಪ್ರಕೃತಿಯ ನಿಯಮಕ್ಕೆ ಅಧೀನವಾಗಿರುತ್ತದೆ... ಭಾರತೀಯ ಋಷಿಗಳು, ಆತ್ಮವು ಮನಸ್ಸಲ್ಲ ಎಂಬುದನ್ನು ತಿಳಿದುಕೊಂಡರು.</p>
		<p>ಆಲೋಚನೆಗಳನ್ನು ನಿಯಂತ್ರಿಸಬಹುದು ಹಾಗೂ ನಿರ್ದೆಶಿಸಬಹುದು (ಭಾರತೀಯ ಯೋಗಿಗಳು) ಆಲೋಚನೆಗಳನ್ನು ಎಷ್ಟರಮಟ್ಟಿಗೆ ನಿಯಂತ್ರಿಸಬಹುದು ಹಾಗೂ ನಿರ್ದೆಶಿಸಬಹುದು ಎಂಬುದನ್ನು ಸಾಧನೆಯಿಂದ ತಿಳಿದರು. ಕಠೋರವಾದ ತಪಸ್ಸಿನ ಬಲದಿಂದ ಆಲೋಚನಾಗತಿಯನ್ನು ಸಂಪೂರ್ಣವಾಗಿ ನಿಲ್ಲಿಸಬಹುದು. ಮನಸ್ಸು ಅಥವಾ ಆಲೋಚನೆಗಳೇ ಮನಷ್ಯನ ನೈಜಸ್ವರೂಪವಾಗಿದ್ದಲ್ಲಿ ಅವೆಲ್ಲ ನಿಂತೊಡನೆಯೇ ಅವನು ಸಾಯಬೇಕಾಗಿತ್ತು. ಧ್ಯಾನದಲ್ಲಿ ಎಲ್ಲ ಆಲೋಚನೆಯೂ ಲುಪ್ತವಾಗುತ್ತದೆ, ಮನಸ್ಸಿನ ಉಪಾದಾನಗಳೂ ಸಹ ಎಲ್ಲ ರೀತಿಯಲ್ಲೂ ಸ್ಥಿರವಾಗುತ್ತವೆ; ರಕ್ತಸಂಚಾರ ನಿಲ್ಲುತ್ತದೆ. ಶ್ವಾಸ - ಪ್ರಶ್ವಾಸ ಕ್ರಿಯೆಯೂ ಸ್ತಬ್ದವಾಗಿ ಹೋಗುತ್ತದೆ. ಆದರೂ ಅವನು ಸತ್ತಿರುವುದಿಲ್ಲ. ಮನುಷ್ಯನ ಜೀವ ಬರೀ ಚಿಂತಾ ಸಮೂಹದ ಮೇಲೆಯೇ ನಿಂತಿದ್ದರೆ ಇಂತಹ ಅವಸ್ಥೆಯಲ್ಲಿ ದೇಹ - ಮನಸ್ಸುಗಳ ಸಂಘಾತವೆಲ್ಲವೂ ನಾಶವಾಗಬೇಕಾದ್ದು ಸ್ವಾಭಾವಿಕ. ಆದರೆ ಭಾರತೀಯ ಋಷಿಗಳು ಕಂಡುಕೊಂಡಂತೆ ಅದು ಹಾಗಾಗುವುದಿಲ್ಲ. ಇದು ಪ್ರಯೋಗದಿಂದ (ಪ್ರಮಾಣ) ಸಿದ್ಧವಾದದ್ದು. ಆದ್ದರಿಂದ ಅವರು ಮನಸ್ಸಾಗಲೀ ಅಥವಾ ಮನಸ್ಸಿನ ಚಿಂತಾರಾಶಿಯಾಗಲೀ ಮನುಷ್ಯನ ನೈಜಸ್ವರೂಪವಲ್ಲ ಎಂಬ ಸಿದ್ಧಾಂತಕ್ಕೆ ಬಂದರು. ನಂತರ ವಿಚಾರವೂ ಮನಸ್ಸು ಎಂದಿಗೂ ಮನುಷ್ಯನ ಆತ್ಮವಾಗಲಾರದು ಎಂಬುದನ್ನು ಪುಷ್ಟಿಗೊಳಿಸಿತು.</p>
		<p>ನಾನು ಇಲ್ಲಿ ಬಂದೆ, ಯೋಚಿಸಿದೆ, ಮಾತನಾಡಿದೆ ಈ ಎಲ್ಲ ಕ್ರಿಯೆಗಳಲ್ಲೂ (ಆತ್ಮದ) ಏಕತೆಯ ಒಂದು ಸೂತ್ರ ಅಡಗಿದೆ. ನನ್ನ ವಿಚಾರಗಳು ಹಾಗೂ ಕರ್ಮರಾಶಿ ವಿಚಿತ್ರವೂ ವಿವಿಧವೂ ಆಗಿವೆ. ಆದರೆ ಅವುಗಳಲ್ಲಿ, ಅವುಗಳ ಮೂಲಕ, ಅಪರಿವರ್ತನೀಯವಾದ, ಅಖಂಡವಾದ ಸತ್ ಪ್ರಕಾಶವಾಗುತ್ತಿದೆ. ಈ ಸತ್ ಎಂದಿಗೂ ಶರೀರವಾಗಿರಲಾರದು, ಶರೀರವಾದರೋ ಪ್ರತಿನಿಮಿಷವೂ ಬದಲಾಗುತ್ತಿದೆ. ಅದು ಮನಸೂ ಸಹ ಆಗಿರಲಾರದು. ಏಕೆಂದರೆ ಅದರಲ್ಲಿ ಸರ್ವದಾ ಹೊಸ ಹೊಸ ಯೋಚನೆಗಳು ಬರುತ್ತಲೇ ಇರುತ್ತವೆ. ಆ ಏಕತ್ವದ ಭಿತ್ತಿ ಶರೀರವೂ ಅಲ್ಲ, ಮನಸ್ತೂ ಅಲ್ಲ. ಶರೀರ ಮತ್ತು ಮನಸ್ಸುಗಳ ಸಂಘಾತವೆಂದೂ ಹೇಳಲಾಗುವುದಿಲ್ಲ. ಶರೀರ ಮತ್ತು ಮನಸ್ಸುಗಳು ಪ್ರಕೃತಿಗೆ ಸೇರಿದವು ಮತ್ತು ಅವು ಪ್ರಕೃತಿನಿಯಮಗಳಿಗೆ ಅಧೀನವಾಗಿರಲೇಬೇಕು. ಮನಸ್ಸೇನಾದರೂ ಮುಕ್ತವಾದರೆ... ಮುಕ್ತವಾದ ಮನಸ್ಸು (ಎಂದೂ ನಿಯಮಾಧೀನವಾಗಿರಲಾರದು.)</p>
		<p>ಆದ್ದರಿಂದ ಮನುಷ್ಯ ಅವನ ನಿಜಸ್ವರೂಪದಲ್ಲಿ ಪ್ರಕೃತಿಗೆ ಸೇರಿದವನಂತೂ ಅಲ್ಲ. ಅವನು ಅಪರಿವರ್ತನೀಯವಾದ ಚೈತನ್ಯಮಯ ಪುರುಷ. ಆದರೆ ಅವನ ದೇಹ ಮತ್ತು ಮನಸ್ಸುಗಳು ಅವಶ್ಯವಾಗಿ ಪ್ರಕೃತಿಗೆ ಅಧೀನವಾಗಿವೆ. ನಾವು ಅಷ್ಟರಮಟ್ಟಿಗೆ ಪ್ರಕೃತಿಯೊಂದಿಗೆ ವ್ಯವಹರಿಸುತ್ತಿದ್ದೇವೆ. ಹೇಗೆ ನೀವು ಪೆನ್ನು, ಶಾಯಿ, ಕುರ್ಚಿ ಮುಂತಾದುವನ್ನು ಉಪಯೋಗಿಸುತ್ತೀರೋ ಅದೇರೀತಿ ಆ ಪುರುಷನೂ ಸ್ಕೂಲ ಮತ್ತು ಸೂಕ್ಷ್ಮರೂಪದಲ್ಲಿ ಪ್ರಕೃತಿಯನ್ನು ಉಪಯೋಗಿಸುತ್ತಾನೆ. ಸ್ಕೂಲರೂಪದ ದೇಹವನ್ನೂ ಸೂಕ್ಷ್ಮರೂಪದ ಮನಸ್ಸನ್ನೂ ಅವನು ಉಪಯೋಗಿಸುತ್ತಾನೆ. ಪುರುಷನು ನಿರವಯವ, ಸರಳನಾಗಿದ್ದಲ್ಲಿ, ಅವನು ಎಲ್ಲ ಪ್ರಕಾರಗಳಿಂದಲೂ ಆಕೃತಿಹೀನ, ನಿರಾಕಾರನಾಗಿರಬೇಕು. ಆಕಾರ ಸಮೂಹವೆಲ್ಲ ಪ್ರಕೃತಿಯಲ್ಲಿ ಮಾತ್ರವೇ. ಯಾವುದು ಪ್ರಕೃತಿಯಲ್ಲಿಲ್ಲವೊ ಪ್ರಕೃತಿಗೆ ಪಾರವೊ ಅದಕ್ಕೆ ಸ್ಫೂಲವಾಗಲೀ, ಸೂಕ್ಷವಾಗಲೀ ಯಾವುದೇ ಆಕಾರವೂ ಇರಲಾಗುವುದಿಲ್ಲ. ಅದು ನಿಶ್ಚಯವಾಗಿಯೂ ರೂಪರಹಿತವಾಗಿರಬೇಕು. ಅದು ಸರ್ವವ್ಯಾಪಿಯೂ ಆಗಿರಬೇಕು. ಇದನ್ನು ನಾವು ತಿಳಿದುಕೊಳ್ಳಬೇಕು. ಈ ಮೇಜಿನ ಮೇಲಿನ ಗ್ಲಾಸನ್ನೇ ತೆಗೆದುಕೊಂಡರೆ, ಅದಕ್ಕೆ ಒಂದು ಆಕಾರವಿದೆ, ಮೇಜಿಗೂ ಒಂದು ಆಕಾರವಿದೆ. ಅವುಗಳು ಒಡೆದು ಮುರಿದು ಹೋದಾಗ, ಅಷ್ಟರಮಟ್ಟಿಗೆ ತಮ್ಮತನವನ್ನು ಕಳೆದುಕೊಳ್ಳುತ್ತವೆ.</p>
		<p>ಆತ್ಮಕ್ಕೆ ಯಾವ ರೂಪವೂ ಇಲ್ಲದಿರುವುದರಿಂದ ಅದು ನಾಮರಹಿತವಾಗಿದೆ. ಅದು ಹೇಗೆ ಈ ಗ್ಲಾಸಿನೊಳಕ್ಕೆ ಹೋಗಲಾರದೋ ಅದರಂತೆಯೇ ಅದು ಸ್ವರ್ಗಕ್ಕೂ ಹೋಗಲಾರದು; ನರಕಕ್ಕೂ ಹೋಗಲಾರದು. ಯಾವುದರಲ್ಲಿ ಅದು ವಿದ್ಯಮಾನವೋ ಅದರ ರೂಪವನ್ನು ಅದು ಧರಿಸುತ್ತದೆ. ಆತ್ಮವು, ದೇಶದಲ್ಲಿಲ್ಲದಿದ್ದರೆ ಈ ಎರಡರಲ್ಲಿ ಒಂದು ಮಾತ್ರ ಸಾಧ್ಯ : ಒಂದು ಆತ್ಮವು ದೇಶವನ್ನು ವ್ಯಾಪಿಸುತ್ತದೆ ಅಥವಾ ದೇಶವೇ ಅದರಲ್ಲಿ ಅಂತಸ್ಥವಾಗಿದೆ. ನಿಮ್ಮ ದೇಹ ದೇಶದಲ್ಲಿರುವುದರಿಂದ ನಿಮಗೊಂದು ಆಕಾರವಿರಲೇಬೇಕು. ದೇಶ, ನಮ್ಮನ್ನು ಸೀಮಿತಗೊಳಿಸುತ್ತದೆ, ನಮ್ಮನ್ನು ಬಂಧಿಸುತ್ತದೆ.</p>
		<p>ನಮ್ಮನ್ನು ಒಂದು ಆಕಾರದಲ್ಲಿರುವಂತೆ ಮಾಡುತ್ತದೆ. ನೀವು ದೇಶದಲ್ಲಿಲ್ಲದಿದ್ದರೆ, ದೇಶವೇ ನಿಮ್ಮಲ್ಲಿರುತ್ತದೆ. ಸ್ವರ್ಗಲೋಕ, ಇಹಲೋಕ ಎಲ್ಲವೂ ಸಚೇತನವಾದ ಪುರುಷನಲ್ಲಿಯೇ ಇದೆ. - ದೇವರ ಸಂಬಂಧವಾಗಿಯೂ ಹೀಗೆಯೇ ಇರಬೇಕಾದ್ದು ಸರಿ. ದೇವರು ಸರ್ವವ್ಯಾಪಿ, 'ಹಸ್ತಗಳಿಲ್ಲದಿದ್ದರೂ ಅವನು ಸಮಸ್ತವನ್ನೂ ಹಿಡಿದಿಟ್ಟಿರುತ್ತಾನೆ. ಪಾದಗಳಿಲ್ಲದಿದ್ದರೂ ಅವನು ಸರ್ವತ್ರ ಸಂಚರಿಸಬಲ್ಲನು...'' ಅವನು ನಿರಾಕಾರ, ಮೃತ್ಯುಹೀನ, ಶಾಶ್ವತ, ಕಾಲಕ್ರಮದಲ್ಲಿ ದೇವರ ಸಂಬಂಧವಾಗಿ ಇಂತಹ ವಿಚಾರಗಳು ಮೊಳಕೆಯೊಡೆದುವು. ನನ್ನ ಆತ್ಮವು ನನ್ನ ಈ ದೇಹದ ಅಧಿಪತಿಯಾಗಿರುವಂತೆ ಅವನು ಎಲ್ಲ ಆತ್ಮಗಳ ಅಧೀಶ್ವರ. ನನ್ನಾತ್ಮವೇನಾದರೂ ಈ ದೇಹವನ್ನು ಬಿಟ್ಟು ಹೋದದ್ದೇ ಆದರೆ ಈ ದೇಹ ಒಂದು ಕ್ಷಣವೂ ಬದುಕಿರಲಾರದು. ಅದೇ ರೀತಿ ಪರಮಾತ್ಮನೇನಾದರೂ ನನ್ನಾತ್ಮದಿಂದ ಬೇರ್ಪಟ್ಟಿದ್ದೇ ಆದರೆ ಆತ್ಮದ ಅಸ್ತಿತ್ವವೇ ಸಾಧ್ಯವಿಲ್ಲ. ಅವನು ವಿಶ್ವ ಭುವನದ ಭ್ರಷ್ಟಾ; ಮತ್ತೆ ನಾಶವಾಗುವ ಪ್ರತಿಯೊಂದರ ಸಂಹಾರಕನೂ ಅವನೇ. ಜೀವನವೂ ಅವನ ನೆರಳು; ಮೃತ್ಯುವೂ ಅವನ ನೆರಳೇ.</p>
		<p>ಪ್ರಾಚೀನ ಭಾರತದ ದಾರ್ಶನಿಕರ ಭಾವನೆಯಲ್ಲಿ, ಈ ಕಲುಷಿತವಾದ, ಜಿಗುಪ್ಪೆ ಹುಟ್ಟಿಸುವ ಸಂಸಾರ ಎಂದಿಗೂ ಮನುಷ್ಯನ ಅವಗಾಹನೆಗೆ ಯೋಗ್ಯವಾದುದಲ್ಲ. ಈ ವಿಶ್ವದಲ್ಲಿ - ಒಳ್ಳೆಯದೇ ಆಗಲಿ ಕೆಟ್ಟದ್ದೇ ಆಗಲಿ - ಯಾವುದೂ ಚಿರ ಸ್ಥಾಯಿಯಲ್ಲ, ಶಾಶ್ವತವಲ್ಲ.</p>
		<p>ನಾನು ಹಿಂದೆಯೇ ಹೇಳಿದಂತೆ ಭಾರತದಲ್ಲಿ ಸೈತಾನನಿಗೆ ಹೆಚ್ಚು ಅವಕಾಶ ಸಿಗಲಿಲ್ಲ. ಕಾರಣವೇನು? ಏಕೆಂದರೆ ಧರ್ಮದ ಚಿಂತನೆಯಲ್ಲಿ ಭಾರತೀಯ ಋಷಿಗಳು ಬಹಳ ಸಾಹಸಿಗಳಾಗಿದ್ದರು. ಅವರು ಧರ್ಮದ ಕ್ಷೇತ್ರದಲ್ಲಿ (ಬೇಜವಾಬ್ದಾರಿ) ಶಿಶುಗಳಂತೆ ನಡೆದುಕೊಳ್ಳುತ್ತಿರಲಿಲ್ಲ. ಮಕ್ಕಳ ವಿಶೇಷವಾದ ಲಕ್ಷಣವನ್ನು ನೀವು ಗಮನಿಸಿದ್ದೀರೇನು? ಅವರು ಯಾವಾಗಲೂ ದೋಷವನ್ನು ಇನ್ನೊಬ್ಬರ ಮೇಲೆ ಹಾಕಲು ಪ್ರಯತ್ನಿಸುತ್ತಿರುತ್ತಾರೆ. ಬೆಳವಣಿಗೆಯಾಗದ ಮನಸ್ಸಿನವರೂ ತಾವು ತಪ್ಪನ್ನು ಮಾಡಿದಾಗ ಮತ್ತೊಬ್ಬರ ಮೇಲೆ ಆ ತಪ್ಪನ್ನು ಹೊರೆಸುವ ಪ್ರಯತ್ನದಲ್ಲಿರುತ್ತಾರೆ. ಒಂದುಕಡೆ ದೇವರನ್ನು ಈ ರೀತಿ ಬೇಡುತ್ತಿರುತ್ತೇವೆ – ನನಗಿದನ್ನು ಕೊಡು, ನನಗದನ್ನು ಪಾಲಿಸು ಎಂದು, ಮತ್ತೊಂದು ಕಡೆ ಹೇಳುತ್ತಿರುತ್ತೇವೆ: "ನಾನಿದನ್ನು ಮಾಡಲಿಲ್ಲ, ಸೈತಾನ ನನ್ನನ್ನು ಪ್ರಲೋಭನೆ ಮಾಡುತ್ತಿದ್ದ. ಅವನೇ ಇದೆಲ್ಲವನ್ನೂ ಮಾಡಿದವನು' ಎಂದು. ಇದೇ ಮನುಷ್ಯನ ಇತಿಹಾಸ - ದುರ್ಬಲ ಮಾನವ ಜಾತಿಯ ಇತಿವೃತ್ತಾಂತ.</p>
		<p>ಪಾಪ, ಅನಿಷ್ಟ ಏತಕ್ಕಿದೆ? ಈ ಸಂಸಾರ ಏಕೆ ಒಂದು ಗಬ್ಬುನಾತದ ಹಲಸಿನ ಹೊಂಡದಂತೆ ಇದೆ? ನಾವೇ ಅದನ್ನು ಮಾಡಿದವರು. ಬೇರಾರನ್ನೂ ಇದಕ್ಕಾಗಿ ದೂರಲಾಗುವುದಿಲ್ಲ. ನಾವೇ ಬೆಂಕಿಯಲ್ಲಿ ಕೈಯನ್ನಿಟ್ಟವರು. ದೇವರು ನಮ್ಮನ್ನು ಆಶೀರ್ವದಿಸಲಿ. (ಮನುಷ್ಯ) ಅವನವನ ಯೋಗ್ಯತೆಗೆ ತಕ್ಕದಾದುದನ್ನೇ ಪಡೆಯುತ್ತಾನೆ. ದೇವರಂತೂ ಅನುಕಂಪ, ಕರುಣೆಗಳ ಸಾಕಾರಮೂರ್ತಿ. ಅವನಲ್ಲಿ ನಾವು ಪ್ರಾರ್ಥಿಸಿದರೆ</p>
		<p>ನಮ್ಮ ಪ್ರಾರ್ಥನೆಯನ್ನು ಕೇಳಿ ಸಹಾಯ ಮಾಡುತ್ತಾನೆ. – ಅವನು ತನ್ನನ್ನೇ ನಮಗಾಗಿ ಅರ್ಪಿಸಿಕೊಳ್ಳುತ್ತಾನೆ.</p>
		<p>ಇದು ಭಾರತೀಯರ ದೃಷ್ಟಿಕೋನ. ಅವರು ಸ್ವಭಾವತಃ ಕಾವ್ಯದ - ಸೌಂದರ್ಯದ ಉಪಾಸಕರು. ಕಾವ್ಯವೆಂದರೆ ಅವರಿಗೆ ಎಲ್ಲಿಲ್ಲದ ಹುಚ್ಚು. ಅವರ ದರ್ಶನವೂ ಕಾವ್ಯವೇ. (ನಾನು ಹೇಳುತ್ತಿರುವ ) ಈ ದರ್ಶನ ಒಂದು ದೊಡ್ಡ ಕವಿತೆಯೇ, ಸಂಸ್ಕೃತ ಭಾಷೆಯಲ್ಲಿರುವ ಸಮಸ್ತ (ಉನ್ನತ ವಿಚಾರಗಳೂ) ಕವನಗಳಲ್ಲಿಯೇ ಬರೆಯಲ್ಪಟ್ಟಿವೆ - ತತ್ಯವಿದ್ಯೆ, ಜೋತಿರ್ವಿದ್ಯೆ - ಎಲ್ಲವೂ ಛಂದೋಬದ್ಧವಾದ ಕವನಗಳೇ..</p>
		<p>ನಮ್ಮ ಈ ಅವಸ್ಥೆಗೆ ನಾವೇ ಹೊಣೆಗಾರರು. ನಾವು ಇಂತಹ ದುರವಸ್ಥೆಗೆ ಬಂದದ್ದಾದರೂ ಹೇಗೆ? ನೀವು ಹೇಳಬಹುದು: “ನಾನು ಹುಟ್ಟಿನಿಂದಲೇ ಬಡವನಾಗಿ, ದುಃಖಿಯಾಗಿದ್ದೇನೆ. ನನ್ನ ಜೀವನದುದ್ದಕ್ಕೂ ನಾನು ಪಟ್ಟ ಪಾಡು ಅಷ್ಟಿಷ್ಟಲ್ಲ. ಅವೆಲ್ಲವೂ ನನ್ನ ಮನಸ್ಸಿನಲ್ಲಿ ಅಚ್ಚಳಿಯದೇ ಇದೆ'' ಎಂದು, ದಾರ್ಶನಿಕರು ಇದಕ್ಕೆ “(ಈ ದುಃಖ ಭೋಗಕ್ಕೆ ಹೊಣೆಗಾರ), ದೋಷಿ ನೀನೇ'' ಎನ್ನುವರು. ನೀವು ಇವೆಲ್ಲವೂ ಏನೂ ಕಾರಣವಿಲ್ಲದೆಯೇ ಅಕಾರಣವಾಗಿ ಎಲ್ಲಿಂದಲೋ ಹುಟ್ಟಿಬಂದಿತೆಂದು ಹೇಳುತ್ತಿಲ್ಲವಷ್ಟೆ? ನೀವಾದರೋ ವಿಚಾರವಾದಿಗಳು, ನಿಮ್ಮ ಜೀವನ ಕಾರಣವಿಲ್ಲದೆ ಘಟಿಸಿದುದಲ್ಲ ಮತ್ತು ಆ ಕಾರಣ ನೀವೇ ! ಸರ್ವದಾ ನಿಮ್ಮ ಬದುಕನ್ನು ನೀವೇ ನಿರ್ಮಾಣ ಮಾಡುತ್ತಿದ್ದೀರಿ. ನೀವೇ ನಿಮ್ಮ ಬದುಕಿನ ಮೂಸೆಯನ್ನು ಮಾಡಿ ನಿಮ್ಮನ್ನು ರೂಪಿಸಿಕೊಳ್ಳುತ್ತಿದ್ದೀರಿ. ನಿಮಗೆ ನೀವೇ ಹೊಣೆ, ಬೇರೆ ಯಾರ ಮೇಲೂ, ಯಾವುದೇ ಸೈತಾನನ ಮೇಲೂ ದೋಷವನ್ನು ಹೊರಿಸಬೇಡಿ. ಅದರಿಂದ ನೀವೇ ಇನ್ನೂ ಹೆಚ್ಚು ದುಃಖವನ್ನು ಅನುಭವಿಸಬೇಕಾಗುತ್ತದೆ ಅಷ್ಟೆ.</p>
		<p>ಒಬ್ಬ ವ್ಯಕ್ತಿಯ (ಮರಣಾನಂತರ) ಅವನನ್ನು ದೇವರ ಮುಂದೆ ವಿಚಾರಣೆಗಾಗಿ ಕರೆತರಲಾಯಿತು. ವಿಚಾರಣೆಯ ನಂತರ 'ನಿನಗೆ 31 ಬೆತ್ತದ ಹೊಡೆತಗಳು'' ಎಂದು ದೇವರು ಅವನಿಗೆ ಶಿಕ್ಷೆ ವಿಧಿಸಿದನು. ಮತ್ತೊಬ್ಬನು ಬಂದಾಗ ದೇವರು ನುಡಿದನು: “30 ಬೆತ್ತದ ಏಟುಗಳು - 15 ಅವನ ಸ್ವಂತ ಪಾಪಕ್ಕಾಗಿ ಮತ್ತು ಇನ್ನುಳಿದ 15 ಅವನಿಗೆ ಉಪದೇಶವನ್ನು ಕೊಟ್ಟ ತಿಳಿಗೇಡಿ ಗುರುವಿಗೆ.' ಧರ್ಮೋಪದೇಶ ಕೊಡುವುದರಲ್ಲಿನ ದೊಡ್ಡ ಅನಾಹುತವೇ ಇದು. ನನಗಾಗಿ ಏನು ಕಾದಿದೆಯೋ ನಾ ಕಾಣೆ, ಕಾರಣ, ನಾನಂತೂ ಜಗತ್ತಿನಲ್ಲೆಡೆಯಲ್ಲಿಯೂ ಧರ್ಮೋಪದೇಶ ಮಾಡುತ್ತಲೇ ಸುತ್ತುತ್ತಿರುತ್ತೇನೆ. ನನ್ನಿಂದ ಉಪದೇಶಿಸಲ್ಪಟ್ಟ ಪ್ರತಿಯೊಬ್ಬನಿಂದಾಗಿಯೂ ನನಗೆ 15 ಬೆತ್ತದ ಏಟುಗಳಾದರೆ - ನನಗೆ ದೇವರೇ ಗತಿ! |</p>
		<p>ನಮ್ಮ ವಿಚಾರಪ್ರಕ್ರಿಯೆ ಈ ಹಂತವನ್ನು ತಲುಪಬೇಕಾಗುತ್ತದೆ: ''ಇದು ನನ್ನ (ಈಶ್ವರನ) ಮಾಯೆ - ದೈವೀ ಮಾಯೆ.'' ಇದು ಅವನ ಕ್ರಿಯಾಶಕ್ತಿ, ದೈವಿಕತೆ. (ಶ್ರೀಕೃಷ್ಣ ಗೀತೆಯಲ್ಲಿ ಹೇಳಿದಂತೆ) “ಈ ನನ್ನ ಮಾಯೆ ದುರತಿಕ್ರಮವಾದುದು.” ಆದರೆ ಯಾರು ನನ್ನಲ್ಲಿ ಶರಣಾಗುತ್ತಾರೋ ಅವರು ಈ ಮಾಯೆಯನ್ನು ದಾಟುವರು. ತಮ್ಮ ಸ್ವಂತ ಪ್ರಯತ್ನದಿಂದಲೇ ಯಾರೂ ಈ ಮಾಯೆಯ (ಸಂಸಾರ) ಸಾಗರವನ್ನು</p>
		<p>ದಾಟುವುದು ಅತ್ಯಂತ ಕಠಿಣ ಎಂಬುದನ್ನು ಮನಗಾಣುಬಹುದು. ಒಂದು ವಿಧದಲ್ಲಿ ಅದು ನಿಮ್ಮಿಂದ ಅಸಾಧ್ಯ. (ಕಾರಣ) ಇದು ಅದೇ ಹಳೆಯ ಪ್ರಶ್ನೆಯಂತೆ: ಕೋಳಿ ಅಥವಾ ಮೊಟ್ಟೆ ಯಾವುದು ಮೊದಲೆಂದು? ನೀವ್ಯಾವುದೇ ಕರ್ಮವೆಸಗಿದರೂ ಅದರ ಫಲ ಉಂಟಾಗುತ್ತದೆ. ಕರ್ಮವು ಕಾರಣವಾಯಿತು; ಫಲವು ಪರಿಣಾಮವಾಯಿತು. ಆದರೆ ಈ ಫಲ ಮತ್ತೆ ನಿಮ್ಮನ್ನು ಹೊಸ ಕರ್ಮಕ್ಕೆ ಪ್ರವೃತ್ತರಾಗುವಂತೆ ಮಾಡುತ್ತದೆ. ಆಗ ಪರಿಣಾಮ ಕಾರಣವಾಗುತ್ತದೆ. ಮತ್ತು ಹೊಸ ಕರ್ಮ ಪರಿಣಾಮವಾಗುತ್ತದೆ. ಈ ರೀತಿಯಾಗಿ ಕಾರ್ಯಕಾರಣ ಪರಂಪರೆ ಮುಂದುವರಿಯುತ್ತಲೇ ಇರುತ್ತದೆ. ಒಂದು ಬಾರಿ ಚಲಿಸಲು ಬಿಟ್ಟರೆ ಈ ಕರ್ಮಚಕ್ರ ಸುತ್ತುತ್ತಲೇ ಇರುತ್ತದೆ. ಅದಿನ್ನು ನಿಲ್ಲುವುದೇ ಇಲ್ಲ. ಯಾವುದೇ ಕೆಲಸ - ಒಳ್ಳೆಯದನ್ನು ಅಥವಾ ಕೆಟ್ಟದ್ದನ್ನು ಮಾಡಿದೆವೆಂದರೆ (ಅದು ಪ್ರತಿಕ್ರಿಯೆಗಳ ಸರಣಿಯನ್ನೇ ಉಂಟುಮಾಡುತ್ತದೆ.) ಇನ್ನು ಅದನ್ನು ನನ್ನಿಂದ ನಿಲ್ಲಿಸಲಾಗುವುದಿಲ್ಲ.” <sup><a epub:type="noteref" href="999-aside.xhtml#id-001-85">*</a></sup> (ನಮ್ಮ ಪ್ರಯತ್ನದಿಂದಲೇ) ಈ ಕರ್ಮಬಂಧನದಿಂದ ಹೊರಬರುವುದಂತೂ ಅಸಾಧ್ಯವಾದ ಮಾತು. ಆದರೆ ಈ ಕಾರ್ಯ-ಕಾರಣ ನಿಯಮಕ್ಕಿಂತಲೂ ಹೆಚ್ಚು ಶಕ್ತಿಶಾಲಿಯಾದ ಯಾರಾದರೂ ಇದ್ದು, ಆತ ನಮ್ಮ ಮೇಲೆ ದಯೆತೋರಿ ನಮ್ಮನ್ನು ಈ ಕರ್ಮಪಾಶದಿಂದ ಬಿಡಿಸಿ ಹೊರಗೆ ತಂದರೆ ಮಾತ್ರ ಇದು ಸಾಧ್ಯವಾಗುತ್ತದೆ.</p>
		<p>ಮತ್ತು ಅಂಥವನೊಬ್ಬನಿದ್ದಾನೆಂದೇ ನಾವು ಘೋಷಿಸುತ್ತೇವೆ. ಅವನೇ - ಈಶ್ವರ ಅಥವಾ ದೇವರು, ಪರಮದಯಾಳುವಾದ ಅಂತಹದೊಂದು ದೇವರು, ಇದ್ದೇ ಇದ್ದಾನೆ. ಅಂತಹ ದೇವರೊಬ್ಬನಿದ್ದಾನೆಂದೇ ನಮ್ಮ ರಕ್ಷಣೆ ಸಾಧ್ಯವಾಗುವುದು. ನಿಮ್ಮ ಇಚ್ಛೆಯಿಂದಲೇ ನಿಮ್ಮ ಬಲದಿಂದಲೇ ನಿಮ್ಮ ರಕ್ಷಣೆ ಹೇಗೆ ಸಾಧ್ಯ? (ಈಶ್ವರನ ) ಕೃಪೆಯಿಂದ ಮಾತ್ರವೇ ವಿಮೋಚನೆ, ಮುಕ್ತಿ ಎಂಬ ಮತವಾದದಲ್ಲಿನ ಅಂತರ್ನಿಹಿತವಾದ ದರ್ಶನ ನಿಮಗೆ ಸ್ಪಷ್ಟವಾಗುತ್ತಿದೆಯೆಷ್ಟೆ ? ನೀವು, ಪಾಶ್ಚಾತ್ಯ ದಾರ್ಶನಿಕರು, ಬಹಳ ಚಮತ್ಕಾರ ಬುದ್ಧಿಯುಳ್ಳವರು. ಆದರೆ ನೀವು ತತ್ವಿಚಾರವನ್ನು ವ್ಯಾಖ್ಯೆಮಾಡಲು ತೊಡಗಿದಾಗ ನೀವದನ್ನು ಅಷ್ಟೇ ಕಲಸುಮೇಲೋಗರ ಮಾಡುತ್ತೀರಿ. ವಿಮೋಚನೆ ಅಥವಾ ಮುಕ್ತಿ ಎಂಬುದರ ಅರ್ಥ ನಿಮ್ಮನ್ನು ಈ ಸಮಸ್ತ ಪ್ರಕೃತಿಯಿಂದ ಹೊರತರುವುದು ಎಂದೇ? ಆದರೆ ಬರೀ ಕರ್ಮನಿಷ್ಠೆಯ ಮೂಲಕ ನಿಮ್ಮನ್ನು ನೀವು ಹೇಗೆ ಮುಕ್ತರಾಗಿಸಿಕೊಳ್ಳಬಲ್ಲಿರಿ? ಮುಕ್ತಿ ಎಂದರೆ (ಪ್ರಕೃತಿಗೆ ಅತೀತನಾದ) ದೇವರನ್ನು ಆಶ್ರಯಿಸಿ ದೇವರಲ್ಲೇ ಅವಸ್ಥಾನರಾಗಿರುವುದು ಎಂದಷ್ಟೇ, ನೀವೇನಾದರೂ ಮುಕ್ತಿ ಎಂಬ ಭಾವನೆಯನ್ನು ಸರಿಯಾಗಿ ಗ್ರಹಿಸಿದ್ದೇ ಆದರೆ ಆಗ ನೀವು ಪ್ರತ್ಯಗಾತ್ಮನೇ ಆಗುತ್ತೀರಿ, ನೀವು ಪ್ರಕೃತಿಸ್ವರೂಪರಾಗಿರುವುದಿಲ್ಲ. ಆಗ, ಇತರೇ ಬದ್ದ ಜೀವಾತ್ಮರೂ ದೇವತೆಗಳು ಮತ್ತು ಪ್ರಕೃತಿ - ಇವೆಲ್ಲದರ ಹೊರಗೆ ನೀವಷ್ಟೇ ಇರುತ್ತೀರಿ. ಇವೆಲ್ಲಕ್ಕೂ ಕೇವಲ ಬಾಹ್ಯ ಸತ್ತೆ ಇದೆ ಅಷ್ಟೆ. ಪ್ರಕೃತಿ ಮತ್ತು ಜೀವ ಇವೆರಡರಲ್ಲಿಯೂ ದೇವರು ಓತಪ್ರೋತನಾಗಿರುವನು.</p>
		<p>- ಆದ್ದರಿಂದ ಹೇಗೆ ಈ ವ್ಯಷ್ಟಿ ಆತ್ಮ ಈ ಶರೀರದೊಡನೆ ಸಂಬಂಧಿಸಿದೆಯೋ ಅಂತೆಯೇ ನಾವು ಪರಮಾತ್ಮನ ಶರೀರಗಳೇ ಆಗಿದ್ದೇವೆ. ದೇವರು - ಜೀವಾತ್ಮ - ಪ್ರಕೃತಿ ಇವು ಮೂರೂ ಸೇರಿ ಒಂದೇ ಆಗಿದೆ. ಅದು ಒಂದೇ ಎಂದು ಹೇಳುವುದೇನೆಂದರೆ, ದೇಹ, ದೇಹಿಯಾದ (ಆತ್ಮ) ಮತ್ತು ಮನಸ್ಸು - ಎಲ್ಲವೂ ಒಂದೇ. ಆದರೆ ನಾವು ನೋಡಿದಂತೆ ಕಾರ್ಯಕಾರಣ ನಿಯಮವು ಪ್ರಕೃತಿಯ ಕಣಕಣವನೂ ಆವರಿಸಿದೆ. ಒಂದುಬಾರಿ ಅದರಲ್ಲಿ ನೀವು ಸಿಕ್ಕಿಹಾಕಿಕೊಂಡುಬಿಟ್ಟರೆ ಅದರಿಂದ ನೀವು ಹೊರಬರಲಾಗುವುದಿಲ್ಲ. ಹಾಗೇನಾದರೂ ಒಮ್ಮೆ ಈ ಕಾರ್ಯಕಾರಣ ನಿಯಮದ ಬಲೆಯಲ್ಲಿ ಸಿಕ್ಕಿಬಿದ್ದಿರೆಂದರೆ, ಅದರಿಂದ ಪಾರಾಗುವ ಮಾರ್ಗ ನೀವು ಮಾಡುವ ಸತ್ಕರ್ಮಗಳಲ್ಲ. ಈ ಪ್ರಪಂಚದಲ್ಲಿರುವ ಕ್ರಿಮಿ - ಕೀಟಾದಿಗಳಿಗೂ ನೀವು ಆಸ್ಪತ್ರೆಗಳನ್ನು ಕಟ್ಟಬಹುದು... ಇಷ್ಟೆಲ್ಲ ಮಾಡಿದರೂ, ಇವುಗಳಿಂದ ಎಂದಿಗೂ ನಿಮಗೆ ಮೋಕ್ಷಪ್ರಾಪ್ತಿಯಾಗುವುದಿಲ್ಲ. (ಆಸ್ಪತ್ರೆಗಳೇನು) ಒಂದರ ನಂತರ ಒಂದು ತಲೆ ಎತ್ತುತ್ತವೆ. ಹಾಗೆಯೇ ಅಷ್ಟೇ ಬೇಗ ಉರುಳಿ ಹೋಗುತ್ತವೆ. ವಿಮೋಚನೆ ನಮಗೆಂದಾದರೂ ಪ್ರಾಪ್ತವಾಗುವುದಿದ್ದರೆ, ಅದೇನಿದ್ದರೂ ಪ್ರಕೃತಿಯಿಂದ ಎಂದಿಗೂ ಬದ್ದನಾಗದೆ ಪ್ರಕೃತಿಯ ಅಧೀಶ್ವರನಾಗಿರುವಂತಹ ಯಾರಾದರೊಬ್ಬರಿಂದ ಮಾತ್ರ ಸಾಧ್ಯ. ಅವನು ಪ್ರಕೃತಿಯನ್ನು ನಿಯಂತ್ರಿಸುತ್ತಾನೆಯೇ ವಿನಃ ಅವನೆಂದಿಗೂ ಪ್ರಕೃತಿಯಿಂದ ನಿಯಂತ್ರಿಸಲ್ಪಡುವುದಿಲ್ಲ. ನಿಯಮಗಳು ಅವನನ್ನು ನಡೆಸುವುದಿಲ್ಲ. ಬದಲಾಗಿ ಅವನ ಇಚ್ಛೆಯಿಂದ ನಿಯಮಗಳು ಚಾಲ್ತಿಯಲ್ಲಿರುತ್ತವೆ. ಅವನು ಯಾವತ್ತೂ ಅಸ್ತಿತ್ವದಲ್ಲಿರುತ್ತಾನೆ. ಹಾಗೂ ಅವನು ಪರಮ ದಯಾಳುವೂ ಆಗಿದ್ದಾನೆ. ಅವನನ್ನು ನೀವು ಕರೆದಾಕ್ಷಣ (ನಿಮ್ಮನ್ನವನು) ಕಾಪಾಡುತ್ತಾನೆ.</p>
		<p>ಹಾಗಾದರೆ ಅವನೇಕೆ ನಮ್ಮನ್ನು ಈ ಜಂಜಾಟದಿಂದ ವಿಮೋಚನೆಗೊಳಿಸುತ್ತಿಲ್ಲ? ನಿಜವೆಂದರೆ ನಿಮಗವನು ಬೇಕಿಲ್ಲ. ಅವನನ್ನು ಬಿಟ್ಟು ನಿಮಗೆ ಮಿಕ್ಕದ್ದೆಲ್ಲವೂ ಬೇಕು. ಯಾವಾಗ ನೀವು ಅವನಿಗಾಗಿ ಕಾತರರಾಗುತ್ತೀರೋ ಆ ಕ್ಷಣವೇ ನೀವು ಅವನನ್ನು ಪಡೆಯಬಹುದು. ಆದರೆ ನಾವು ಅವನನ್ನೆಂದಿಗೂ ಬಯಸುವುದಿಲ್ಲ. ನಾವು ದೇವರಿಗೆ ಹೇಳುತ್ತೇವೆ: 'ಪ್ರಭು, ನನಗೊಂದು ಸುಂದರವಾದ ಬಂಗಲೆಯನ್ನು ಕೊಡು” ಎಂದು. ನಮಗೆ ಬೇಕಾಗಿರುವುದು ಬಂಗಲೆ, ಅವನಲ್ಲ. “ಪ್ರಭು, ನನಗೆ ಆರೋಗ್ಯಾದಿಗಳನ್ನು ಕೊಟ್ಟು ನನ್ನನ್ನು ಕಷ್ಟದಿಂದ ಪಾರುಮಾಡು!?” ಇತ್ಯಾದಿಯಾಗಿ ದೇವರಲ್ಲಿ ಯಾಚಿಸುತ್ತೇವೆ. ಆದರೆ ಯಾವಾಗ ವ್ಯಕ್ತಿ ದೇವರನ್ನಲ್ಲದೆ ಮತ್ತೇನನ್ನೂ ಬಯಸುವುದಿಲ್ಲವೋ ಆಗ ಅವನು ದೇವರನ್ನು ಪಡೆಯುತ್ತಾನೆ. “ಹೇ ಭಗವನ್, ಧನಿಕರು ಚಿನ್ನ, ಬೆಳ್ಳಿ ಮತ್ತು ಸಂಪತ್ತನ್ನು ಅದೆಷ್ಟು ಪ್ರೀತಿಸುತ್ತಾರೋ, ನಿನ್ನ ಮೇಲೆ ನನಗೆ ಅಂತಹ ಪ್ರೀತಿಯುಂಟಾಗಲಿ. ನನಗೆ ಇಹಲೋಕವೂ ಬೇಡ, ಸ್ವರ್ಗವೂ ಬೇಡ. ಅಥವಾ ಸೌಂದರ್ಯವಾಗಲೀ, ಪಾಂಡಿತ್ಯವಾಗಲೀ ಯಾವುದೂ ಬೇಡ. ಅಷ್ಟೇಕೆ, ನನಗೆ ಮುಕ್ತಿಯೂ ಬೇಡ. ಮತ್ತೆ ಮತ್ತೆ ನಾನು ನರಕಕ್ಕೆ ಹೋಗುವಂತಾದರೆ ಹಾಗೆಯೇ ಆಗಲಿ. ಆದರೆ ನಾನು ಅಪೇಕ್ಷಿಸುವುದೊಂದನ್ನೇ - ಅದೇ ನಿನ್ನಲ್ಲಿ ಪ್ರೇಮಭಕ್ತಿಯನ್ನು;</p>
		<p>ಕೇವಲ ನಿನ್ನಲ್ಲಿನ ಪ್ರೀತಿಗೋಸ್ಕರವಾಗಿಯೇ ನಿನ್ನನ್ನು ಪ್ರೀತಿಸುವುದನ್ನು, ಸ್ವರ್ಗಕ್ಕಾಗಿಯೂ</p>
		<p>ಅಲ್ಲ.''</p>
		<p>ಈ ಮನುಷ್ಯ ತಾನು ಬಯಸಿದ್ದನ್ನು ಪಡೆಯುವನು. ನೀವು ಸದಾ ಶರೀರದ ಲಾಲಸೆಯಲ್ಲೇ ಇದ್ದರೆ ಮತ್ತೊಂದು ಶರೀರವನ್ನು ಪಡೆಯುತ್ತೀರಿ. ಈ ಶರೀರ ಬಿಟ್ಟುಹೋದಾಗ ಮತ್ತೊಂದನ್ನು ಬಯಸುತ್ತಾ ಒಂದು ಶರೀರದ ನಂತರ ಮತ್ತೊಂದನ್ನು ಪಡೆಯುತ್ತಿರುತ್ತೀರಿ. ನೀವು ಜಡವಸ್ತುಗಳಲ್ಲಿ ಅನುರಕ್ತರಾದರೆ, ನೀವು ಜಡವಸ್ತುಗಳಂತೆಯೇ ಆಗುತ್ತೀರಿ - ಮೊದಲು ನೀವು ಪಶುಜನ್ಮ ಪಡೆಯುತ್ತೀರಿ. ನಾಯಿ ಮೂಳೆಯೊಂದನ್ನು ಕಡಿಯುತ್ತಿರುವುದನ್ನು ನೋಡಿದಾಗ 'ದೇವರೇ ನಮ್ಮನ್ನು ಕಾಪಾಡು'' ಎಂದೆನ್ನುತ್ತೇನೆ. ಅತ್ಯಂತ ದೇಹಾಸವುಳ್ಳವರಾದರೆ ನೀವು ನಾಯಿ-ಬೆಕ್ಕುಗಳಾಗಿ ಹುಟ್ಟುತ್ತೀರಿ! ಮತ್ತೂ ಅವನತಿಗೊಂಡರೆ, ಯಾವುದು ಜಡಪಿಂಡವಲ್ಲದೆ ಮತ್ತೇನೂ ಅಲ್ಲವೋ - ಅಂತಹ ಖನಿಜ ಪದಾರ್ಥಗಳಾಗಿ ಇರಬೇಕಷ್ಟೆ.</p>
		<p>ಮತ್ತೆ ಕೆಲವರಿದ್ದಾರೆ; ಅವರು ಯಾವುದರೊಂದಿಗೂ ರಾಜಿಮಾಡಿ ಕೊಳ್ಳುವುದಿಲ್ಲ. ಮೋಕ್ಷಕ್ಕಿರುವ ಮಾರ್ಗ ಸತ್ಯದ ಮೂಲಕವೇ. ಇದೇ ಇನ್ನೊಂದು ಮೂಲಮಂತ್ರ.</p>
		<p>ಮನುಷ್ಯ ಯಾವಾಗ ಸೈತಾನನನ್ನು ಒದ್ದು ಹೊರಗೆ ಓಡಿಸಿದನೋ ಆಗ ಅವನು ಆಧ್ಯಾತ್ಮಿಕ ಉನ್ನತಿಯನ್ನು ಸಾಧಿಸಿದನು. ಅವನು ಎದ್ದು ನಿಂತು ಇಡೀ ಸಂಸಾರದಲ್ಲಿರುವ ದುಃಖ-ಕಷ್ಟಗಳ ಹೊಣೆಯನ್ನು ತನ್ನ ಹೆಗಲಮೇಲೆ ಹೇರಿಕೊಂಡನು. ಆದರೆ ಯಾವಾಗ ಅವನು ಭೂತ ಮತ್ತು ಭವಿಷ್ಯತ್ತುಗಳ ಕಡೆಗೆ ದೃಷ್ಟಿ ಹಾಯಿಸಿದನೋ ಹಾಗೂ ಅವನಲ್ಲಿ ಕಾರ್ಯ-ಕಾರಣ ಸಂಬಂಧವಾಗಿ ವಿಚಾರ ಮೂಡಿತೋ ಆಗ ಅವನು ದೇವರಿಗೆ ತಲೆಬಾಗಿ ಪ್ರಾರ್ಥಿಸತೊಡಗಿದನು: 'ದೇವಾಧಿದೇವಾ, ನನ್ನನ್ನು ಕಾಪಾಡು. ನೀನೇ ನಮ್ಮ ಪ್ರಷ್ಯಾ, ನಮ್ಮ ತಂದೆ, ಹಾಗೂ ನಮ್ಮ ಪ್ರಿಯತಮನಾದ ಸಖನಾಗಿದ್ದೀಯೆ!?” ಇದು ಕಾವ ಹೌದು; ಆದರೆ ನನಗನ್ನಿಸುತ್ತದೆ, ಇದು ಅಂತಹ ಉತ್ಕೃಷ್ಟ ಕಾವ್ಯದ ಮಾದರಿಯೇನಲ್ಲ. ಕಾರಣವೇನು? ಇದು ಆ ಅನಂತದ ವರ್ಣನೆಯೇನೋ ಸರಿ. ಪ್ರತಿಯೊಂದು ಭಾಷೆಯಲ್ಲೂ ಈ ರೀತಿಯ ಅನಂತದ ವರ್ಣನೆ ನಿಮಗೆ ದೊರಕುತ್ತದೆ. ಆದರೆ ಇದು ಇಂದ್ರಿಯ ಗೋಚರವಾದ, ಸ್ನಾಯು ಸಂಬಂಧವಾದ ಅನಂತ...</p>
		<p>“ಅವನನ್ನು ಸೂರ್ಯನು ಪ್ರಕಾಶಗೊಳಿಸಲಾಗುವುದಿಲ್ಲ. ಚಂದ್ರನಾಗಲೀ, ತಾರಾಗಣಗಳಾಗಲೀ ಅಥವಾ ವಿದ್ಯುತ್ತಾಗಲೀ ಅವನನ್ನು ಬೆಳಗಲಾಗುವುದಿಲ್ಲ. ಇದು ಅನಂತದ ಮತ್ತೊಂದು ವರ್ಣನೆ. ಆದರೆ ಈ ವರ್ಣನೆಯ ಭಾಷೆ ನಿಷೇಧಾತ್ಮಕವಾಗಿದೆ.</p>
		<p>ಉಪನಿಷತ್ತುಗಳಲ್ಲಿನ ಆಧ್ಯಾತ್ಮಿಕ ಚಿಂತನೆಗಳಲ್ಲಿ ಅನಂತವನ್ನು ಈ ರೀತಿ ಉತ್ಕೃಷ್ಟವಾದ, ಅದರ ಚರಮಭಾವದಲ್ಲಿ ವರ್ಣಿಸಲಾಗಿದೆ. ಈ ಜಗತ್ತಿನಲ್ಲಿ</p>
		<p>ವೇದಾಂತವು ಅತ್ಯಂತ ಶ್ರೇಷ್ಠದರ್ಶನ ಮಾತ್ರವೇ ಅಲ್ಲ; ಅದ್ಭುತವಾದ ಅತ್ಯಂತ ಶ್ರೇಷ್ಠ ಕಾವ್ಯವೂ ಹೌದು.</p>
		<p>ನೀವಿಲ್ಲಿ ಗಮನಿಸಬೇಕಾದುದು, ವೇದಗಳ ಮೊದಲ ಮತ್ತು ಎರಡನೆಯ ಭಾಗಗಳಲ್ಲಿರುವ ಈ ವ್ಯತ್ಯಾಸವನ್ನು, ಮೊದಲ ಭಾಗದಲ್ಲಿನ ಮಂತ್ರಗಳೆಲ್ಲ ಇಂದ್ರಿಯವೇದ್ಯವಾಗಿರುವ ಜಗತ್ತನ್ನೇ ಕುರಿತದ್ದು. ಎಲ್ಲ ಧರ್ಮಗಳೂ ಬಾಹ್ಯಜಗತ್ತಿನ ಅನಂತತೆಯ ಬಗ್ಗೆ - ಅಂದರೆ ಪ್ರಕೃತಿ ಮತ್ತು ಪ್ರಕೃತಿಯ ಅಧಿಕರ್ತಾ - ಇವಿಷ್ಟಕ್ಕೆ ಮಾತ್ರ ಸೀಮಿತವಾಗಿದೆಯಷ್ಟೇ. ಆದರೆ ಎರಡನೆಯ ಭಾಗವಾದ ವೇದಾಂತ ಆ ರೀತಿಯದಲ್ಲ. ಇದರಲ್ಲೇ ಮೊಟ್ಟ ಮೊದಲಬಾರಿಗೆ ಮಾನವ ಚೇತನದ ಸಮುಜ್ವಲವಾದ ಬೆಳಕು ಕಾಣಿಸಿಕೊಳ್ಳುತ್ತದೆ. ದೇಶಗತವಾದ, ದಿಗಂತ ವ್ಯಾಪ್ತಿಯಾದ ಅನಂತತೆಯಲ್ಲಿ ಯಾವುದೇ ತೃಪ್ತಿಯೂ ಉಂಟಾಗಲಿಲ್ಲ - 'ಸ್ವಯಂಭುವಾದ ಪರಮೇಶ್ವರನು ಮನುಷ್ಯನ ಸಮಸ್ತ ಇಂದ್ರಿಯಗಳನ್ನು ಬಹಿರ್ಮುಖವಾಗಿ ಹರಿದುಹೋಗುವಂತೆ ಮಾಡಿದನು. ಆದ್ದರಿಂದ ಯಾರು ಬಾಹ್ಯನಿರತರೋ ಅವರು ಬಾಹ್ಯವಸ್ತುಗಳನ್ನಲ್ಲದೆ ಅಂತರಾತ್ಮನನ್ನೆಂದಿಗೂ ಕಾಣಲಾರರು. ಆದರೆ ಯಾರೋ ಕೆಲವು ಭಾಗ್ಯಶಾಲಿಗಳು ಸತ್ಯವನ್ನು ತಿಳಿಯಲು ಇಚ್ಛಿಸಿ ತಮ್ಮ ದೃಷ್ಟಿಯನ್ನು ಅಂತರ್ಮುಖಗೊಳಿಸಿ, ತಮ್ಮ ಆಂತರದಲ್ಲಿರುವ ಪ್ರತ್ಯಗಾತ್ಮನ ಮಹಿಮೆಯನ್ನು ಕಾಣುತ್ತಾರೆ.”</p>
		<p>.ಈ ಆತ್ಮದ ಅನಂತತೆ ದೇಶಗತವಾದ ಅನಂತವಲ್ಲ. ಆದರೆ ಇದು ಯಥಾರ್ಥವಾದ, ದೇಶ-ಕಾಲಾತೀತವಾದ, ಅನಂತ, ಪಾಶ್ಚಾತ್ಯರು ಈ (ಅನಂತ ) ಜಗತ್ತಿನ ತತ್ವಬೋಧೆಯಿಂದ ವಂಚಿತರು. ಅವರ ಮನಸ್ಸೆಲ್ಲ ಬಾಹ್ಯಪ್ರಕೃತಿ ಮತ್ತು ಅದರ ಅಧೀಶ್ವರನೆಡೆಗೆ ತಿರುಗಿಸಲ್ಪಟ್ಟಿದೆ. ಅಂತರ್ಮುಖರಾಗಿ, ವಿಸ್ಮತವಾದ ಸತ್ಯವನ್ನು ಅಲ್ಲಿ ಸಂದರ್ಶಿಸಿ, ದೇವತೆಗಳ ಸಹಾಯವಿಲ್ಲದೆ ಈ ಸಂಸಾರ-ಸ್ವಪ್ನದ ಬಲೆಯಿಂದ ಮನಸ್ಸು ಹೊರಬರಲು ಸಾಧ್ಯವೇ? ಒಮ್ಮೆ ಕರ್ಮದಲ್ಲಿ ಪ್ರವೃತ್ತವಾಗಿ ಹೋದಮೇಲೆ ಅದರ ಶೃಂಖಲೆಯಿಂದ ಮುಕ್ತನಾಗಬೇಕಾದರೆ ಕೃಪಾಮಯನಾದ ಪರಮಪಿತನು ದಯೆತೋರಿದಲ್ಲದೆ ಬೇರೆ ದಾರಿಯೇ ಇಲ್ಲ. <sup><a epub:type="noteref" href="999-aside.xhtml#id-001-86">*</a></sup> ಆದರೆ ಭಗವಂತನ ಆಶ್ರಯದಲ್ಲಿರುವುದೂ ಚರಮ ಮುಕ್ತಿಯಲ್ಲ. ದಾಸತ್ವ ದಾಸತ್ವವೇ, ಚಿನ್ನದ ಸರಪಳಿಯೂ ಕಬ್ಬಿಣದ ಸರಪಳಿಯಷ್ಟೇ ಬಾಧಕವಾದುದು. ಇದರಿಂದ ಹೊರಬರಲು ದಾರಿಯಿದೆಯೆ?</p>
		<p>ಹಾಗೆ ನೋಡಿದರೆ ವಾಸ್ತವವಾಗಿ, ನೀವು ಬದ್ಧರಾಗಿಲ್ಲ. ಯಾರೂ ಯಾವತ್ತೂ ಬದ್ದರಾಗಿರಲಿಲ್ಲ. ಆತ್ಮವು ಈ ಸಂಸಾರದಿಂದ ಅತೀತವಾದುದರಿಂದ ಬಂಧನರಹಿತವಾದುದು. ಅದೇ ಸರ್ವಸ್ವವೂ ಆಗಿದೆ. ನೀವು ಭಿನ್ನರಲ್ಲ - ಅಖಂಡರಾಗಿದ್ದೀರಿ. ಆ ಏಕವೇ ನೀವು, ದೈತವೆಂಬುದೇ ಇಲ್ಲ. ದೇವರು ಅಥವಾ ಈಶ್ವರನಾದರೋ ಮಾಯೆಯ ಪರದೆಯ ಮೇಲೆ ಬಿದ್ದಿರುವ ನಿಮ್ಮ ಪ್ರತಿಬಿಂಬವೇ ಆಗಿದೆ. ನಿಜವಾದ ದೇವರೆಂದರೆ ಈ ಆತ್ಮವೇ. ಮನುಷ್ಯನು ತಿಳಿಯದೆ ಅಜ್ಞಾನವಶನಾಗಿ</p>
		<p>ಯಾರನ್ನು ಪೂಜಿಸುತ್ತಾನೋ ಅದು ಆತ್ಮದ ಪ್ರತಿಬಿಂಬವೇ ಆಗಿದೆ. ಸ್ವರ್ಗದಲ್ಲಿರುವ ಪರಮಪಿತನೇ ದೇವರೆಂದು ಕೆಲವರು ಹೇಳುತ್ತಾರೆ. ಆತ ದೇವರಾಗಿರಲು ಕಾರಣವೇನು? ಆತ ನಿಮ್ಮದೇ ಪ್ರತಿಬಿಂಬವಾಗಿರುವುದರಿಂದ ದೇವರಾಗಿದ್ದಾನೆ. ಆದ್ದರಿಂದ ಸರ್ವದಾ ನೀವು ದೇವರನ್ನು ಹೇಗೆ ನೋಡುತ್ತಿರುವಿರೆಂಬುದು ನಿಮಗೆ ಸ್ಪಷ್ಟವಾಗಿರಬೇಕು. ನಿಮ್ಮನ್ನಾವರಿಸಿರುವ ಮುಸುಕು ಎಷ್ಟು ತೆಗೆಯಲ್ಪಡುವುದೋ ನಿಮ್ಮ ಪ್ರತಿಬಿಂಬ ಅಷ್ಟೂ ಸ್ಪಷ್ಟವಾಗುತ್ತದೆ.</p>
		<p>'ಒಂದೇ ಮರದ ಮೇಲೆ ಎರಡು ಸುಂದರವಾದ ಪಕ್ಷಿಗಳಿವೆ. ಮೇಲಿನ ಪಕ್ಷಿ ಸ್ಥಿರ, ಶಾಂತ ಹಾಗೂ ರಾಜಗಂಭೀರವಾಗಿದೆ. ಕೆಳಗಿರುವ ಪಕ್ಷಿ (ಜೀವಾತ್ಮ) ಸಿಹಿ-ಕಹಿ ಹಣ್ಣುಗಳನ್ನು ತಿನ್ನುತ್ತಿದ್ದು ಸುಖ-ದುಃಖದಿಂದ ಕೂಡಿರುತ್ತದೆ. (ಆದರೆ ಯಾವಾಗ ಜೀವಾತ್ಮರೂಪಿಯಾದ ಕೆಳಗಿನ ಪಕ್ಷಿ ಆ ಪರಮಾತ್ಮ ಸ್ವರೂಪಿಯಾದ ಮೇಲಿರುವ ಪಕ್ಷಿಯನ್ನು ತನ್ನಾತ್ಮನೆಂದು ಅರಿಯುತ್ತದೋ ಆಗ ಅದಿನ್ನೆಂದೂ ಶೋಕಿಸುವುದಿಲ್ಲ.”</p>
		<p>...''ದೇವರು, ಈಶ್ವರ” ಎಂದು ಹೇಳಬೇಡಿ, ''ನೀನು'' ಎಂದು ಸಹ ಹೇಳಬೇಡಿ. “ನಾನು” ಎಂದು ಹೇಳಿ, ದೈತವಾದದ ಭಾಷೆಯಲ್ಲಿ, 'ದೇವರೇ! ನೀನು ನನ್ನ ತಂದೆ” ಎಂದು ಹೇಳಲಾಗುತ್ತದೆ. ಆದರೆ ಅದೈತದ ಭಾಷೆಯಲ್ಲಿ ಅದು ಆತ್ಮ ನನಗೆ ನಾನೆಷ್ಟು ಪ್ರಿಯನೋ ಅದಕ್ಕಿಂತಲೂ ಅಧಿಕವಾಗಿ (ನೀನು) ನನಗೆ ಪ್ರಿಯನಾಗಿರುವೆ. ನಿನಗೆ ನಾನು ಯಾವ ಹೆಸರನ್ನೂ ಇಡುವುದಿಲ್ಲ. ನಿನ್ನೊಡನೆ ಅತ್ಯಂತ ನಿಕಟವಾದ ಸಂಬಂಧವನ್ನು ಸೂಚಿಸಲು, ನನ್ನಿಂದ ವ್ಯವಹರಿಸಲ್ಪಡುವ ಪದವೇ 'ನಾನು' ಎಂಬುದು...”</p>
		<p>''ಭಗವಂತನೊಬ್ಬನೇ ಸತ್ಯ. ಜಗತ್ತು ಸ್ವಪ್ನಮಾತ್ರವಷ್ಟೆ. ನಾನು ಯಾವತ್ತೂ ಬಂಧನರಹಿತನಾಗಿ ಮುಕ್ತನಾಗಿದ್ದೆ. ಹಾಗೂ ಚಿರಕಾಲವೂ ಆರೀತಿ ಮುಕ್ತನಾಗಿರುವೆನು. ನಾನು ಧನ್ಯ ! ನಾನು ಪೂಜಿಸುತ್ತಿರುವುದು ನನ್ನನ್ನೇ. ಪ್ರಕೃತಿಗಾಗಲೀ, ಭ್ರಮೆಗಾಗಲೀ, ನನ್ನ ಮೇಲೆ ಯಾವ ಹಿಡಿತವೂ ಯಾವತ್ತೂ ಇಲ್ಲ. ಪ್ರಕೃತಿ ನನ್ನಿಂದ ದೂರವಾಗಲಿ; ಪೂಜೆ, ಕಂದಾಚಾರಗಳು ನನ್ನಿಂದ ಮಾಯವಾಗಲಿ. ಕಾರಣ, ನನ್ನನ್ನು ನಾನರಿತಿದ್ದೇನೆ, ನಾನು ಅನಂತವೇ ಆಗಿದ್ದೇನೆ. ಈ ಎಲ್ಲ ವ್ಯಕ್ತಿವಿಶೇಷಗಳೂ, ಜವಾಬ್ದಾರಿಗಳೂ, ಸುಖ - ದುಃಖ ಎಲ್ಲದರ ಬೋಧೆಯೂ ಲಯವಾಗಿದೆ. ನಾನೇ ಆ ಭೂಮಾ! ನನಗೆ ಜನನವಾಗಲೀ, ಮರಣವಾಗಲೀ ಇರಲು ಹೇಗೆ ಸಾಧ್ಯ? ನಾನೇ ಆ ಒಂದಾಗಿರುವಾಗ ನನಗೆ ಭಯವೆಲ್ಲಿಯದು? ನನ್ನನ್ನೇ ಕಂಡು ನಾನು ಅಂಜಲೇ? ಯಾರು ಯಾರಿಗೆ ಭಯಪಡಬೇಕಾಗಿದೆ? ಅಖಂಡವಾಗಿರುವ ಒಂದೇ ಸತ್ತೆ - ಅದು ನಾನೇ ಆಗಿದ್ದೇನೆ. ಬೇರಿನ್ನಾವುದೂ ಇಲ್ಲ. ಅಸ್ತಿತ್ವದಲ್ಲಿರುವ ಎಲ್ಲವೂ ನಾನೇ, ಪ್ರತಿಯೊಂದೂ ನಾನೇ ಆಗಿದ್ದೇನೆ??”</p>
		<p>- ವಿಮೋಚನೆ ಅಥವಾ ಮುಕಿ ಕರ್ಮಸಾಧನೆಯಿಂದಲ, ಇದೇನಿದ ರೂ ಚಿರಮುಕ್ತವಾಗಿರುವ ನಿಮ್ಮ ನಿಜಸ್ವರೂಪದ ಪ್ರತಿಬೋಧವಷ್ಟೆ, ಸ್ಮರಣೆ ಮಾತ್ರವಷ್ಟೇ. ನೀವು ಮುಕ್ತಿಯನ್ನು ಪಡೆಯುವುದೆಂತು? ನೀವಾಗಲೇ ಮುಕ್ತರಾಗಿದ್ದೀರಿ.</p>
		<p>'ನಾನು ಮುಕ್ತನಾಗಿದ್ದೇನೆ' ಎಂದು ಹೇಳುತ್ತಾ ಹೋಗಿ, ಒಂದು ವೇಳೆ ಇನ್ನೊಂದರೆಕ್ಷಣದಲ್ಲೇ ನಾನು ಬದ್ಧ' ಎಂಬ ಭ್ರಾಂತಿ ಬಂದರೂ ಚಿಂತಿಸದಿರಿ. ಸಮ್ಮೋಹನಕ್ಕೊಳಗಾದ ಸಮಸ್ತವನ್ನೂ ಭ್ರಮನಿರಸನಗೊಳಿಸಿ,</p>
		<p>ಈ ಪರಮ ಸತ್ಯವನ್ನು ಮೊಟ್ಟಮೊದಲನೆಯದಾಗಿ ಆಲಿಸಬೇಕು. ಆದ್ದರಿಂದ ಇದನ್ನು ಮೊದಲು ಕಿವಿಗೊಟ್ಟು ಆಲಿಸಿ, ಹಗಲು - ರಾತ್ರಿ ಅದರ ಮನನವನ್ನು ಮಾಡಿ. ಅಹೋರಾತ್ರಿ ಸದಾ ನಿಮ್ಮ ಮನಸ್ಸನ್ನು - “ನಾನು ಆ ಪರಮ ಸತ್ಯವೇ ಆಗಿದ್ದೇನೆ, ನಾನು ವಿಶ್ವದ ವಿಭುವಾಗಿದ್ದೇನೆ, ಯಾವ ಭ್ರಮೆಯೂ ನನಗಿಲ್ಲ' - ಈ ಮುಂತಾದ ಭಾವನೆಗಳಿಂದ ತುಂಬಿ. ಎಲ್ಲಿಯವರೆಗೂ ಈ ಗೋಡೆಗಳು, ಮನೆಗಳು, ಪ್ರತಿಯೊಂದೂ ವಿಲೀನವಾಗಿ, ಶರೀರವೇ ಮೊದಲಾಗಿ ಎಲ್ಲವೂ ಲಯವಾಗುತ್ತದೋ ಅಲ್ಲಿಯವರೆವಿಗೂ ಸರ್ವಪ್ರಯತ್ನದಿಂದಲೂ ಮನಸ್ಸಿನ ಶಕ್ತಿಗಳನ್ನೆಲ್ಲ ಒಟ್ಟುಗೂಡಿಸಿ ಈ ಪರಮಸತ್ಯದ ಮೇಲೆ ಧ್ಯಾನ ಮಾಡಿ, 'ನಾನು ಏಕಾಕಿಯಾಗಿಯೇ ಇರುತ್ತೇನೆ. ಆ ಏಕಾಮೇವಾದ್ವಿತೀಯವೇ ನಾನು' ಎನ್ನುತ್ತಾ ಸಾಧನೆ ಮಾಡುತ್ತಾ ಹೋಗಿ, “ನಮಗೆ ಬೇಕಾಗಿರುವುದು ಮುಕ್ತಿ. ಇನ್ನಾವುದರ ಗೊಡವೆ ನಮಗೇತಕ್ಕೆ ? ನಮಗೆ ಯಾವ ಸಿದ್ದಿಗಳೂ ಬೇಡ ಇಹಲೋಕ, ಸ್ವರ್ಗ, ನರಕ ಮುಂತಾದ ಎಲ್ಲ ಲೋಕಗಳನ್ನೂ ನಾವು ತ್ಯಜಿಸಿದ್ದೇವೆ ಈ ಎಲ್ಲ ಅಲೌಕಿಕ ಸಿದ್ದಿಗಳು ಅದೂ, ಇದೂ, ಇವುಗಳನ್ನೆಲ್ಲ ಕಟ್ಟಿಕೊಂಡು ನಮಗೇನಾಗಬೇಕಾಗಿದೆ? ಮನಸ್ಸು ವಶೀಭೂತವಾಗಿದೆಯೋ ಇಲ್ಲವೋ ಎಂಬುದರ ಉಸಾಬರಿ ನನಗೇತಕ್ಕೆ ? ಅದರ ಗತಿಯಲ್ಲಿ ಅದಿರಲಿ, ಅದು ಹೇಗಿದ್ದರೇನು? ನಾನು ಮನಸ್ಸೇ ಅಲ್ಲ. ಅದು ಹೇಗಾದರೂ ಅಲೆಯುತ್ತಿರಲಿ !”</p>
		<p>ಸಾಧು - ಅಸಾಧು ಎಲ್ಲದರ ಮೇಲೂ ಸೂರ್ಯನು ಸಮವಾಗಿಯೇ ತನ್ನ ಬೆಳಕನ್ನು ಚೆಲ್ಲುತ್ತಾನೆ. ಹಾಗೆಂದು ಯಾರದೇ ಕಳಂಕಗಳಿಂದ ಅವನು ಕಲುಷಿತನಾಗುತ್ತಾನೆಯೇ? ಅದೇ ರೀತಿ - '</p>
		<p>ಸೋಹಂ. ಮನದ ವ್ಯಾಪಾರಗಳಿಂದ ನಾನು ನಿರ್ಲಿಪ್ತನಾಗಿದ್ದೇನೆ. ಮಲಿನವಾದ ಸ್ಥಳಗಳನ್ನು ಬೆಳಗುವುದರಿಂದ ಸೂರ್ಯನೆಂದೂ ಮಲಿನವಾಗಿಲ್ಲ. ಓಂ ತತ್ ಸತ್”.</p>
		<p>ಇದೇ ಅದೈತ ದರ್ಶನದ ಧರ್ಮ. ಇದು ಬಹಳ ಕಠಿಣ. ಆದರೆ ಸಾಧನೆ ಮಾಡುತ್ತಾ ಹೋಗಿ, ಕಂದಾಚಾರಗಳನ್ನೆಲ್ಲ ಕಿತ್ತೊಗೆಯಿರಿ. ಗುರುಗಳಾಗಲೀ, ಗ್ರಂಥಗಳಾಗಲೀ, ದೇವತೆಗಳಾಗಲೀ ಇವು ಯಾವುವೂ ಇಲ್ಲ. ದೇವಸ್ಥಾನಗಳು, ಪೂಜಾರಿಗಳು, ದೇವತೆಗಳು, ಅವತಾರಗಳು - ಅಷ್ಟೇಕೆ ಸ್ವಯಂ ಭಗವಂತನಿಗೇ ವಿದಾಯ ಹೇಳೋಣ. ಇರುವ ಎಲ್ಲ ದೇವರು ನಾನೇ ಆಗಿದ್ದೇನೆ. ಆದ್ದರಿಂದ ಸತ್ಯಾನ್ವೇಷಿಗಳಾದ ದಾರ್ಶನಿಕರೇ ಎದ್ದು ನಿಲ್ಲಿ ! ಉತ್ತಿಷ್ಠತ ! ನಿರ್ಭಿತರಾಗಿ ! ಇನ್ನೆಂದೂ ದೇವರು, ಜಗತ್ತಿನ ಭ್ರಾಂತಿ – ಇವುಗಳ ಮಾತನ್ನೆತ್ತಬೇಡಿ. ಸತ್ಯಮೇವ ಜಯತೇ ! ಎಂಬುದು ದಿಟ. ಇದರಲ್ಲಿ ಸಂದೇಹವೇ ಇಲ್ಲ : ನಾನು ಅನಂತವೇ ಆಗಿದ್ದೇನೆ.</p>
		<p>ಈ ಎಲ್ಲ ಮತಧರ್ಮಗಳ ಕಂದಾಚಾರಗಳು ಕೆಲಸಕ್ಕೆ ಬಾರದ ಮನೋವಿಕಲ್ಪ ಗಳಷ್ಟೇ. ಈ ಸಭೆ, ನನ್ನ ಮುಂದಿರುವ ನಿಮ್ಮನ್ನು ನಾನು ನೋಡುತ್ತಿರುವುದು, ನಾನು ಮಾತನಾಡುತ್ತಿರುವುದು - ಇವೆಲ್ಲ ಭ್ರಮೆಯಷ್ಟೇ. ಇವೆಲ್ಲವನ್ನೂ ನಾವು ಅವಶ್ಯವಾಗಿ ತೊರೆಯಬೇಕು. ತತ್ವಜ್ಞಾನಿಯಾಗ ಬೇಕಾದರೆ ಎಂತಹ ಕೆಚ್ಚೆದೆಯುಳ್ಳವರಾಗಿರಬೇಕು ಎಂಬುದನ್ನು ಸ್ವಲ್ಪ ಪರಾಂಬರಿಸಿ ನೋಡಿ. ಈ ಸಾಧನೆಯು ಜ್ಞಾನಮಾರ್ಗದ ಸಾಧನೆ. ಅಂದರೆ - ಇದು ಜ್ಞಾನದ, ವಿಚಾರದ ಮೂಲಕವೇ ಮೋಕ್ಷವನ್ನು ಪಡೆಯುವ ವಿಧಾನವಾಗಿದೆ. ಅನ್ಯಮಾರ್ಗಗಳು ಸುಲಭ ಹಾಗೂ ನಿಧಾನ ! ಆದರೆ ಈ (ಜ್ಞಾನ) ಮಾರ್ಗವಾದರೋ ಅಪೂರ್ವವಾದ ಮನೋಬಲವುಳ್ಳವರು ಮಾತ್ರ ತುಳಿಯಲು ಸಾಧ್ಯ. ದುರ್ಬಲರಾದ ಯಾರಿಗೂ ಎಟುಕುವ ಮಾರ್ಗ ಇದಲ್ಲ. ನೀವು ದೃಢ ಸ್ವರದಿಂದ ಈ ರೀತಿ ಹೇಳಬೇಕಾಗುತ್ತದೆ: 'ನಾನು ಆತ್ಮವೇ ಆಗಿದ್ದೇನೆ. ನಾನು ನಿತ್ಯಮುಕ್ತ, ನಾನೆಂದೂ ಬದ್ಧನಾಗಿರಲಿಲ್ಲ. ಕಾಲ ನನ್ನಲ್ಲಿದೆ, ನಾನು ಕಾಲದಲ್ಲಿಲ್ಲ; ಕಾಲದ ಅಧೀನದಲ್ಲಿಲ್ಲ. ದೇವರು ಹುಟ್ಟಿದ್ದೇ ನನ್ನ ಮನಸ್ಸಿನಲ್ಲಿ ಯಾರು ಪರಮಪಿತನಾದ ದೇವರೋ, ವಿಶ್ವಶ್ರೇಷ್ಠನೋ - ಅವನು ನನ್ನ ಮನಸ್ಸಿನ ಸೃಷ್ಟಿಯೇ ಆಗಿದ್ದಾನೆ'' - ನೀವು ನಿಮ್ಮನ್ನು ತತ್ವವೇತ್ತರು, ದಾರ್ಶನಿಕರೆಂದು ಕರೆದುಕೊಳ್ಳುತ್ತೀರಾದರೆ, ಅದನ್ನು ಪ್ರಮಾಣೀಕರಿಸಿ! ಈ ಪರಮಸತ್ಯವನ್ನು ಅನುಧ್ಯಾನಮಾಡಿ, ಇದರ ಮೇಲೆ ವಿಚಾರವಿನಿಮಯ ಮಾಡಿ ಮತ್ತು ಸಾಧನಾಪಥದಲ್ಲಿ ಒಬ್ಬರಿಗೊಬ್ಬರು ಸಹಾಯವನ್ನು ಮಾಡಿ, ಎಲ್ಲ ಮೂಢನಂಬಿಕೆಗಳನ್ನೂ ತೊರೆಯಿರಿ !</p>
	</section>
	<section class="level1 unnumbered" epub:type="chapter" role="doc-chapter" id="id-045">
		<h1 class="level1-title" epub:type="title">ಶ್ವಾಸ-ಪ್ರಶ್ವಾಸ ಕ್ರಿಯೆ <sup><a epub:type="noteref" href="999-aside.xhtml#id-001-87">*</a></sup></h1>
		<p>(೨೮ನೇ ಮಾರ್ಚ್ ೧೯೦೦ ರಂದು ಸ್ಯಾನ್‌ಫ್ರಾನ್ಸಿಸ್ಕೋನಲ್ಲಿ ಕೊಟ್ಟ, ಉಪನ್ಯಾಸ)</p>
		<p>ಅತ್ಯಂತ ಪ್ರಾಚೀನ ಕಾಲದಿಂದಲೂ ಭಾರತದಲ್ಲಿ ಶ್ವಾಸ-ಪ್ರಶ್ಯಾಸದ ನಿಯಂತ್ರಣದ ಅಭ್ಯಾಸಗಳು ಬಹಳ ಜನಪ್ರಿಯವಾಗಿವೆ. ಹೇಗೆ ನಿಮ್ಮಲ್ಲಿ ಚರ್ಚಿಗೆ ಹೋಗುವುದು, ಕೆಲವು ಸ್ತೋತ್ರಾದಿಗಳನ್ನು ಪಠಿಸುವುದು ಮುಂತಾದುವು ನಿಮ್ಮ ಧಾರ್ಮಿಕ ಜೀವನದ ಅಂಗವಾಗಿವೆಯೋ ಹಾಗೆಯೇ ಈ ಪ್ರಾಣಾಯಾಮದ ಅಭ್ಯಾಸ ಸಹ ನಮ್ಮ ಜನರ ಧಾರ್ಮಿಕ ಜೀವನದ ಅಂಗವಾಗಿದೆ. ಅದರ ಕೆಲವು ವಿಚಾರಗಳನ್ನು ನಿಮ್ಮ ಮುಂದಿಡಲು ಪ್ರಯತ್ನಿಸುತ್ತೇನೆ.</p>
		<p>ಭಾರತೀಯ ದಾರ್ಶನಿಕರು ಹೇಗೆ ಈ ಸಮಸ್ತ ಬ್ರಹ್ಮಾಂಡವನ್ನು ಪ್ರಾಣ ಮತ್ತು ಆಕಾಶಗಳೆಂಬ ಎರಡು ವಸ್ತುಗಳಿಗೇ ಸೀಮಿತಗೊಳಿಸಿರುತ್ತಾರೆ ಎಂಬುದನ್ನು ಈ ಮೊದಲೇ ನಾನು ಹೇಳಿದ್ದೇನೆ.</p>
		<p>ಪ್ರಾಣ ಎಂದರೆ ಶಕ್ತಿ; ಯಾವುದೇ ಚಲನೆಯಲ್ಲಿ ಅಥವಾ ಸಂಭವಿಸಬಹುದಾದ ಚಲನೆಯಲ್ಲಿ, ಒತ್ತಡ, ಅಥವಾ ಆಕರ್ಷಣೆಯಲ್ಲಿ - ಅಭಿವ್ಯಕ್ತವಾಗುತ್ತಿರುವ ಶಕ್ತಿ ಎಲ್ಲವೂ ಪ್ರಾಣವೇ. ವಿದ್ಯುತ್, ಅಯಸ್ಕಾಂತ ಶಕ್ತಿ, ಶರೀರದಲ್ಲಿನ ಎಲ್ಲ ರೀತಿಯ ಚಲನೆಗಳು, ಮನಸ್ಸಿನ ಎಲ್ಲ ರೀತಿಯ ಗತಿಗಳು - ಈ ಎಲ್ಲ ಶಕ್ತಿ ಸಮೂಹಗಳೂ ಪ್ರಾಣವೆಂದು ಕರೆಯಲ್ಪಡುವ ಒಂದೇ ವಸ್ತುವಿನ ವಿವಿಧ ಅಭಿವ್ಯಕ್ತಿಗಳಷ್ಟೇ. ಆದರೂ ಸಹ, ಅರಿವಿನ ಬೆಳಕಾಗಿ ಪ್ರಕಾಶಗೊಳ್ಳುತ್ತಿರುವ ಪ್ರಾಣದ ಸರ್ವಶ್ರೇಷ್ಠವಾದ ಅಭಿವ್ಯಕ್ತಿ ಮೆದುಳಿನಲ್ಲಿದೆ. ಈ ಅರಿವು ವಿಚಾರ ಶಕ್ತಿಯಿಂದ ನಿರ್ದಿಷ್ಟವಾಗಿರುತ್ತದೆ.</p>
		<p>ಶರೀರದಲ್ಲಿ ಉಪಯೋಗಿಸಲ್ಪಡುತ್ತಿರುವ ಪ್ರಾಣದ ಪ್ರತಿಯೊಂದು ತುಣುಕೂ ಮನಸ್ಸಿನ ನಿಯಂತ್ರಣದಲ್ಲಿರಬೇಕು. ಸಮಸ್ತ ಶರೀರವೂ ಮನಸ್ಸಿನ ಅಧೀನದಲ್ಲಿರಬೇಕು. ಆದರೆ ಎಲ್ಲರ ವಿಷಯದಲ್ಲಿಯೂ ಆ ರೀತಿ ಇಲ್ಲ. ನಮ್ಮಲ್ಲಿನ ಬಹುಭಾಗ ಜನರ ವಿಷಯದಲ್ಲಿ ಇದು ವ್ಯತಿರಿಕ್ತವಾಗಿದೆ. (ಶರೀರದಲ್ಲಿ ಪ್ರತಿಯೊಂದು ಅಂಗವನ್ನೂ ಕೇವಲ ಸಂಕಲ್ಪ ಮಾತ್ರದಿಂದಲೇ ಮನಸ್ಸು ಹತೋಟಿಯಲ್ಲಿಡುವಂತಾಗಬೇಕು. (ನಿಜವಾದ) ವೈಚಾರಿಕತೆ, ತಾತ್ತಿಕತೆ ಎಂದರೆ ಅದು. ಆದರೆ ವಸ್ತುಸ್ಥಿತಿ ಹಾಗಿಲ್ಲ. ನಿಮ್ಮಲ್ಲಾದರೋ ಇದಕ್ಕೆ ವ್ಯತಿರಿಕ್ತವಾಗಿ - ಗಾಡಿ ಮುಂದೆ ಕುದುರೆ ಅದರ ಹಿಂದೆ (ಇರುವಂತೆ) - ಶರೀರವೇ ಮನಸ್ಸನ್ನು ವಶಪಡಿಸಿಕೊಂಡಿದೆ. ನನ್ನ ಬೆರಳೇನಾದರೂ ಗಾಯಗೊಂಡರೆ ನನಗೆ ದುಃಖವಾಗುತ್ತದೆ. ಈ ರೀತಿ ಶರೀರವು ಮನಸ್ಸಿನ ಮೇಲೆ ಕರ್ತೃತ್ವ ನಡೆಸುತ್ತಿದೆ. ದೇಹದ ಪ್ರಭಾವ ಮನಸ್ಸಿನ ಮೇಲೆ ನಡೆಯುತ್ತಲೇ ಇದೆ. ನನಗೆ ಇಷ್ಟವಿಲ್ಲದ್ದು ಏನಾದರೂ ಸಂಭವಿಸಿದರೆ ಕೂಡಲೇ ನನಗೆ ಚಿಂತೆ ಹತ್ತಿಕೊಳ್ಳುತ್ತದೆ; ನನ್ನ ಮನಸ್ಸಿನ ಸಮತೋಲನ ತಪ್ಪುತ್ತದೆ. ಈ ಅವಸ್ಥೆಯಲ್ಲಿ ದೇಹವೇ ಮನಸ್ಸಿನ ನಿಯಂತೃವಾಗಿದೆ.</p>
		<p>ನಾವೆಲ್ಲ ಶರೀರಮಾತ್ರವೇ ಆಗಿರುತ್ತೇವೆ. ಈಗಂತೂ ನಾವು ದೇಹವಲ್ಲದೆ, ದೇಹಕ್ಕೆ ಅಕೀಕವಾಗಿ ಬೇರೇನೂ ಆಗಿಲ್ಲ.</p>
		<p>ಇಲ್ಲಿಯೇ ದಾರ್ಶನಿಕ ನಮಗೆ ದಾರಿ ತೋರಲು, ಹಾಗೂ ನಾವು ನಿಜವಾಗಿಯೂ ಏನಾಗಿದ್ದೇವೆ ಎಂಬುದನ್ನು ತಿಳಿಸಲು ಬರುವನು. ನೀವು ಈ ವಿಷಯದಲ್ಲಿ ತರ್ಕ ಮಾಡಬಹುದು ಹಾಗೂ ಬುದ್ಧಿಯ ದ್ವಾರಾ ಇದನ್ನು ಗ್ರಹಿಸಬಹುದು; ಆದರೆ ಇದನ್ನು ಬುದ್ದಿಯ ಮೂಲಕ ಗ್ರಹಿಸುವುದಕ್ಕೂ ಮತ್ತು ವಾಸ್ತವಿಕವಾಗಿ ಅನುಭವ ಪಡೆಯುವುದಕ್ಕೂ ಬಹಳ ಅಂತರವಿದೆ. ಕಟ್ಟಡದ ನಕ್ಷೆಗೂ ನಿರ್ಮಾಣವಾದ ಕಟ್ಟಡಕ್ಕೂ ಬಹಳ ದೊಡ್ಡ ಅಂತರವಿದೆ. ಆದ್ದರಿಂದ ಧರ್ಮದ ಗುರಿಯಾದ ಅನುಭೂತಿಯನ್ನು ತಲುಪಲು ವಿವಿಧ ಮಾರ್ಗಗಳಿರಲೇಬೇಕು. ಹಿಂದಿನ ಉಪನ್ಯಾಸದಲ್ಲಿ ತತ್ತ್ವಜ್ಞಾನದ ವಿಧಾನವನ್ನು ಅಧ್ಯಯನ ಮಾಡುತ್ತಿದ್ದೆವು. ಅದೇ ಆತ್ಮದ (ನೈಜ) ಸ್ವಾತಂತ್ರ್ಯವನ್ನು ಸಾಧಿಸಿ, ಎಲ್ಲವನ್ನೂ ನಿಯಂತ್ರಣಕ್ಕೆ ತರಲು ಪ್ರಯತ್ನಿಸುವುದು... ಇದು ಬಹಳ ಕಠಿಣ. ಈ ಸಾಧನೆ ಸರ್ವಸುಲಭವಲ್ಲ. ದೇಹಬದ್ಧವಾದ ಮನಸ್ಸು ಬಹಳ ಕಷ್ಟದಿಂದ ಇದನ್ನು ಪ್ರಯತ್ನಿಸುತ್ತದೆ.” (ಗೀತೆ: 12.5).</p>
		<p>ಶಾರೀರಿಕ ಸಹಾಯ ಸ್ವಲ್ಪ ದೊರಕಿದರೆ ಮನಸ್ಸು ಶಾಂತವಾಗುತ್ತದೆ. ಮನಸ್ಸಿನಿಂದಲೇ ಈ ಸತ್ಯದ ಅನುಭೂತಿಯನ್ನು ಸಾಧಿಸುವಂತಾದರೆ ಅದಕ್ಕಿಂತ ಯುಕ್ತಿಯುಕ್ತವಾದುದು, ತರ್ಕಸಮ್ಮತವಾದುದು ಯಾವುದಿದೆ? ಆದರೆ ಇದು ಹಾಗಾಗಲಾರದು. ನಮ್ಮಲ್ಲಿನ ಬಹಳ ಮಂದಿಗೆ ಶಾರೀರಿಕ ಸಹಾಯ ಬೇಕೇ ಬೇಕು. ಈ ಶಾರೀರಿಕ ಸಹಾಯಗಳನ್ನು ಉಪಯೋಗಿಸುವುದು, ದೇಹದಲ್ಲಿರುವ ಶಕ್ತಿ ಮತ್ತು ಸಾಮರ್ಥಗಳನ್ನು ಬಳಸಿ ಕೆಲವು (ಉನ್ನತ) ಮಾನಸಿಕ ಸ್ಥಿತಿಗಳನ್ನುಂಟುಮಾಡುವುದು, ಮನಸ್ಸು ತನ್ನಿಂದ ಲುಪ್ತವಾದ ಸಾಮ್ರಾಜ್ಯವನ್ನು ಮರಳಿ ಪಡೆಯುವವರೆಗೂ ಮನಸ್ಸನ್ನು ಶಕ್ತಿಶಾಲಿಯನ್ನಾಗಿ ಮಾಡುವುದು - ಇವೇ ರಾಜಯೋಗದ ವಿಧಾನವಾಗಿದೆ. ಕೇವಲ ತಮ್ಮ ಇಚ್ಛಾಶಕ್ತಿಯಿಂದಲೇ ಯಾರಾದರೂ ಈ ಸ್ಥಿತಿಯನ್ನು ಸಾಧಿಸಿದರೆ - ಅದು ಒಳ್ಳೆಯದೇ. ಆದರೆ ನಮ್ಮಲ್ಲಿನ ಬಹುಮಂದಿಗೆ ಇದು ಕೈಲಾಗದ ಕೆಲಸ. ಆದ್ದರಿಂದಲೇ ನಾವು ಶಾರೀರಿಕ ಸಹಾಯವನ್ನು ಬಳಸಿ ಇಚ್ಛಾಶಕ್ತಿಯ ದಾರಿಯನ್ನು ಸುಗಮ ಮಾಡುತ್ತೇವೆ. <sup><a epub:type="noteref" href="999-aside.xhtml#id-001-88">*</a></sup> ಈ ಸಮಸ್ತ ವಿಶ್ವವೂ ವೈವಿಧ್ಯತೆಯಲ್ಲಿ ಏಕತೆಗೆ ಒಂದು ವಿರಾಟ್ ನಿದರ್ಶನ. ಒಂದೇ ವಿಶ್ವಮನಸ್ಸು ಇರುವುದು - ಆ ಮನಸ್ಸಿನ ವಿವಿಧ ಅವಸ್ಥೆಗಳಿಗೆ ವಿಭಿನ್ನವಾದ ಹೆಸರುಗಳಿವೆ. (ಅವೆಲ್ಲಾ) ಈ ಮಾನಸ ಸಾಗರದಲ್ಲಿ ವಿಭಿನ್ನವಾದ ಚಿಕ್ಕ ಚಿಕ್ಕ ಸುಳಿಗಳಂತೆ ಅಥವಾ ಆವರ್ತಗಳಂತೆ ಇವೆ. ನಾವು ಏಕಕಾಲದಲ್ಲಿ ವ್ಯಷ್ಟಿಯೂ – ಸಮಷ್ಟಿಯೂ ಆಗಿದ್ದೇವೆ. ಈ ರೀತಿಯಾಗಿ ಲೀಲೆ ನಡೆಯುತ್ತಿದೆ. ವಾಸ್ತವದಲ್ಲಿ ಈ ಏಕತ್ವ ಎಂದಿಗೂ ಭಿನ್ನವಾಗುವುದಿಲ್ಲ. (ಜಡ-ದ್ರವ್ಯ, ಮನಸ್ಸು, ಮತ್ತು ಆತ್ಮ - ಇವು ಮೂರೂ ಒಂದೇ. )</p>
		<p>ಇವೆಲ್ಲವೂ ಕೇವಲ ವಿವಿಧ ನಾಮಗಳಷ್ಟೇ. ಈ ಬ್ರಹ್ಮಾಂಡದಲ್ಲಿರುವುದು ಒಂದೇ ಸತ್ಯ; ನಾವು ಅದನ್ನೇ ವಿವಿಧ ದೃಷ್ಟಿಕೋನಗಳಿಂದ ನೋಡುತ್ತೇವೆ. ಒಂದು ದೃಷ್ಟಿಕೋನದಿಂದ ನೋಡಿದಾಗ ಇದೇ ಸತಜಡತತವಾಗಿರುತ್ತದೆ; ಇನ್ನೊಂದು ದೃಷ್ಟಿಕೋನದಿಂದ ಅದೇ ಮನಸ್ಸಾಗಿದೆ. ಇವೆರಡು ವಿಭಿನ್ನ ವಸ್ತುಗಳೇನೂ ಅಲ್ಲ. ಹಗ್ಗವನ್ನು ಹಾವೆಂದು ಎಣಿಸಿದಾಗ (ಆ ಮನುಷ್ಯನಿಗೆ ) ಭಯವುಂಟಾಗಿ ಆ ಹಾವನ್ನು ಕೊಲ್ಲಲು ಬೇರೆಯವರನ್ನು ಕೂಗುವಂತೆ ಮಾಡಿತು. ಅವನ ನರಮಂಡಲ ಅದುರಲು ಪ್ರಾರಂಭವಾಯಿತು. ಹೃದಯದ ಬಡಿತ ಹೆಚ್ಚಾಯಿತು. ಈ ಎಲ್ಲ ಸ್ಥಿತಿಗಳೂ ಭಯದಿಂದ ಬಂದಿದ್ದುವು ಮತ್ತು ಅದನ್ನು ಹಗ್ಗವೆಂದು ಕಂಡುಹಿಡಿದಾಗ ಅವೆಲ್ಲವೂ ನಾಶವಾದುವು. ನಾವು ವಾಸ್ತವದಲ್ಲಿ ನೋಡುತ್ತಿರುವುದು ಇದನ್ನೇ. ನಮ್ಮ ಇಂದ್ರಿಯಗಳಿಗೆ ಗೋಚರವಾಗುತ್ತಿರುವ ಏನನ್ನು ನಾವು ಜಡ ಎಂದು ಕರೆಯುತ್ತೇವೆಯೋ ಅದೂ ಸಹ ಸತ್ಯವೇ - ಅದನ್ನು ನಾವು ನೋಡುತ್ತಿರುವ ರೂಪದಲ್ಲಿ ಅದು ಇಲ್ಲ ಅಷ್ಟೆ ! ಹಗ್ಗವನ್ನು ನೋಡಿ ಹಾವೆಂದು ಎಣಿಸಿದ ಮನಸ್ಸಿಗೆ ಭ್ರಮೆಯಾಗಿರಲಿಲ್ಲ. ಹಾಗೇನಾದರೂ ಮನಸ್ಸು ಭ್ರಮೆಯಲ್ಲಿದ್ದಿದ್ದರೆ ಅದು ಏನನ್ನೂ ನೋಡುತ್ತಿರಲಿಲ್ಲ. ಒಂದು ವಸ್ತುವನ್ನು - ಮತ್ತೊಂದು ವಸ್ತುವಾಗಿ ಎಣಿಸಲಾಯಿತಷ್ಟೇ ವಿನಃ ಯಾವುದು ಅಸ್ತಿತ್ವದಲ್ಲಿಯೇ ಇಲ್ಲವೋ ಅಂತಹದು ಯಾವುದನ್ನೂ ನೋಡಿದ್ದಲ್ಲ. ನಾವು ಇಲ್ಲಿ ಶರೀರವನ್ನು ನೋಡುತ್ತಿದ್ದೇವೆ ಹಾಗೂ ಅನಂತವನ್ನು ಜಡ ವಸ್ತುವೆಂದು ತಿಳಿದಿದ್ದೇವೆ - (ಜಡವಸ್ತುವಿನ ರೂಪದಲ್ಲಿ ಗ್ರಹಿಸುತ್ತಿದ್ದೇವೆ.) ಹಾಗೆಯೇ ನಾವು ಅರಸುತ್ತಿರುವುದಾದರೋ ಪರಮಸತ್ಯವನ್ನೇ ನಾವೆಂದೂ ಭ್ರಾಂತಿಗೊಳಗಾಗಿಲ್ಲ. ನಾವು ಸದಾ ತಿಳಿಯುವುದು ಸತ್ಯವನ್ನೇ - ನಾವು ಯಾವುದನ್ನು ಸತ್ಯವೆಂದು ಎಣಿಸುತ್ತೇವೆಯೋ ಅದು ಕೆಲವೊಮ್ಮೆ ತಪ್ಪಾಗಿರುತ್ತದೆ ಅಷ್ಟೆ. ನೀವು ಒಂದು ಬಾರಿಗೆ ಒಂದು ವಸ್ತುವನ್ನಷ್ಟೇ ನೋಡಬಲ್ಲಿರಿ. ನಾನು ಯಾವಾಗ ಹಾವನ್ನು ನೋಡುತ್ತೇನೆಯೋ ಆಗ ಹಗ್ಗ ಸಂಪೂರ್ಣವಾಗಿ ಕಣ್ಮರೆಯಾಗಿರುತ್ತದೆ ಮತ್ತೆ ನಾನು ಯಾವಾಗ ಹಗ್ಗವನ್ನು ಕಾಣುತೇನೆಯೋ ಆಗ ಹಾವು ಮಾಯವಾಗಿರುತ್ತದೆ. ಒಂದು ವಸ್ತುವಷ್ಟೇ ಆಗಿರಬೇಕು.</p>
		<p>ಯಾವಾಗ ನಾವು ಪ್ರಪಂಚವನ್ನು ನೋಡುತ್ತೇವೆಯೋ ಆಗ ಹೇಗೆ ದೇವರನ್ನು ಕಾಣಬಲ್ಲೆವು ! ಆಲೋಚಿಸಿ ನೋಡಿ. ನಾವು ಪ್ರಪಂಚ ಎಂದು ಯಾವುದನ್ನು ಕರೆಯುತ್ತೇವೆಯೋ ಅದು ಪಂಚೇಂದ್ರಿಯಗಳಿಂದ ಗ್ರಹಿಸಲ್ಪಡುತ್ತಿರುವ ಸಮಷ್ಟಿ ಪದಾರ್ಥದ ರೂಪದಲ್ಲಿರುವ ದೇವರಲ್ಲದೆ ಮತ್ತೇನು? ಇಲ್ಲಿ ನೀವು ಹಾವನ್ನು ನೋಡುತ್ತೀರಿ; ಹಗ್ಗವಿಲ್ಲ - ನೀವು ಆತ್ಮನನ್ನು ತಿಳಿದಾಗ ಮಿಕ್ಕೆಲ್ಲವೂ ಅಂತರ್ಧಾನವಾಗುತ್ತದೆ. ನೀವು ಆತ್ಮನನ್ನೇ ನೋಡುವಾಗ ಇನ್ನಾವುದೇ ದ್ರವ್ಯವನ್ನು ಕಾಣಲಾರಿರಿ. ಕಾರಣ, ನೀವು ಯಾವುದನ್ನು ದ್ರವ್ಯ ಎಂದು ಕರೆಯುತ್ತಿದ್ದಿರೋ ಅದೇ ಆತ್ಮವಾಗಿದೆ. ಈ ವೈವಿಧ್ಯತೆಗಳೆಲ್ಲ ಇಂದ್ರಿಯಗಳಿಂದಾದ ಉಪಾಧಿಗಳಷ್ಟೇ. ಒಬ್ಬನೇ ಸೂರ್ಯ ಸಾವಿರ ಚಿಕ್ಕ ಅಲೆಗಳಲ್ಲಿ ಪ್ರತಿಫಲಿತನಾದಾಗ ಸಾವಿರಾರು ಚಿಕ್ಕ ಚಿಕ್ಕ ಸೂರ್ಯರಾಗಿ ತೋರುತ್ತಾನೆ. ನಾನು ಈ ವಿಶ್ವವನ್ನು ನನ್ನ ಇಂದ್ರಿಯಗಳಿಂದ ನೋಡುತ್ತಿದ್ದರೆ ಅದನ್ನು ದ್ರವ್ಯ ಮತ್ತು ಶಕ್ತಿ ಎಂದು ಅರ್ಥೈಸುತ್ತೇನೆ. ಇದು ಒಂದೇ</p>
		<p>ಕಾಲದಲ್ಲಿ - ಏಕವೂ ಅನೇಕವೂ ಆಗಿದೆ. ವೈವಿಧ್ಯತೆ ಏಕತೆಯನ್ನು ನಾಶ ಮಾಡುವುದಿಲ್ಲ. ಕೋಟ್ಯಾಂತರ ಅಲೆಗಳು ಸಮುದ್ರದ ಏಕತೆಯನ್ನು ನಾಶಮಾಡುವುದಿಲ್ಲ. ಅದು ಒಂದೇ ಸಮುದ್ರವಾಗಿಯೇ ಉಳಿಯುತ್ತದೆ. ನೀವು ವಿಶ್ವವನ್ನು ನೋಡಿದಾಗ ಅದನ್ನು ದ್ರವ್ಯ ಮತ್ತು ಶಕ್ತಿಗೆ ಸೀಮಿತಗೊಳಿಸ ಬಹುದೆಂಬುದನ್ನು ನೆನಪಿನಲ್ಲಿಡಿ. (ಯಾವುದೇ ವಸ್ತುವಿನ) ವೇಗವನ್ನು ಹೆಚ್ಚಿಸಿದಾಗ ಅದರ ದ್ರವ್ಯ ಪರಿಮಾಣ ಕಡಿಮೆಯಾಗುತ್ತದೆ... ಆದರೆ ಇದಕ್ಕೆ ವ್ಯತಿರಿಕ್ತವಾಗಿ ದ್ರವ್ಯದ ಪರಿಮಾಣವನ್ನು ಹೆಚ್ಚಿಸಿ ವೇಗವನ್ನು ಕಡಿಮೆಮಾಡಬಹುದು... ದ್ರವ್ಯದ ಪರಿಮಾಣ ಸಂಪೂರ್ಣವಾಗಿ ಅಂತರ್ಧಾನವಾಗುವ ಒಂದು ಹಂತಕ್ಕೆ ನಾವು ಹೆಚ್ಚು ಕಡಿಮೆ ತಲುಪಬಹುದು.</p>
		<p>ಜಡದ್ರವ್ಯವು ಶಕ್ತಿಗೆ ಕಾರಣವೆಂದಾಗಲೀ ಅಥವಾ ಶಕ್ತಿಯು ಜಡದ್ರವ್ಯದ ಕಾರಣವೆಂದಾಗಲೀ ಕರೆಯಲಾಗುವುದಿಲ್ಲ. ಅವೆರಡೂ ಯಾವ ರೀತಿ ಒಂದಕ್ಕೊಂದು ಸಂಬಂಧಿಸಿವೆಯೆಂದರೆ ಒಂದು ಮತ್ತೊಂದರಲ್ಲಿ ವಿಲೀನವಾಗಬಹುದು. (ಆದ್ದರಿಂದ ಇವೆರಡಕ್ಕೂ ಕಾರಣವಾಗಿರುವ ಮತ್ತೊಂದು ಮೂರನೆಯ ತತ್ತ್ವ ಇರಲೇಬೇಕು. ಆ ಯಾವುದೊ ಮೂರನೆಯ ತತ್ವವೇ ಮನಸ್ಸು, ವಿಶ್ವವು ಜಡದ್ರವ್ಯದಿಂದ ಉತ್ಪನ್ನವಾಗಲು ಸಾಧ್ಯವಿಲ್ಲ. ಶಕ್ತಿಯಿಂದಲೂ ಸಹ ವಿಶ್ಚವು ಉತ್ಪನ್ನವಾಗಲಾರದು. ಮನಸ್ಸು ಶಕ್ತಿಯೂ ಅಲ್ಲದ, ಜಡದ್ರವ್ಯವೂ ಅಲ್ಲದ ಬೇರೊಂದು ವಸ್ತುವೇ ಆಗಿದೆ; ಆದರೂ ಶಕ್ತಿ ಮತ್ತು ಜಡದ್ರವ್ಯಗಳು ಹುಟ್ಟಿರುವುದು ಮನಸ್ಸಿನಿಂದಲೇ. ಕಟ್ಟಕಡೆಯಲ್ಲಿ ಮನಸ್ಸೇ ಎಲ್ಲ ಶಕ್ತಿಯ ಮೂಲವಾಗಿದೆ. ಆ ಮನಸ್ಸೇ ವಿಶ್ವಮನಸ್ಸು. ಇದು ಎಲ್ಲ (ವ್ಯಷ್ಟಿ) ಸಂಘಾತ. ಪ್ರತಿಯೊಬ್ಬರ ಮನಸ್ಸಿನ ಮೂಲಕವೂ ಸೃಜನಕಾರ್ಯ ನಡೆಯುತ್ತಿದೆ ಮತ್ತು ಈ ಎಲ್ಲ ಸೃಷ್ಟಿಗಳ ಸಮಷ್ಟಿಯೇ ಈ ವಿಶ್ವ, ವೈವಿಧ್ಯತೆಯಲ್ಲಿ ಏಕತೆ. ಇದು ಏಕವೂ ಆಗಿದೆ, ಅದೇ ಸಮಯದಲ್ಲಿ ಬಹುವೂ ಆಗಿದೆ.</p>
		<p>ಸಗುಣ ಬ್ರಹ್ಮನೆಂದರೆ ಎಲ್ಲ ಜೀವರ ಸಮಷ್ಟಿ, ಆದರೂ ಮತ್ತೆ ಅದೇ ಒಂದು ಪ್ರತ್ಯೇಕ ವ್ಯಕ್ತಿತ್ವವುಳ್ಳದ್ದಾಗಿದೆ. ಹೇಗೆ ನೀವು ಪ್ರತ್ಯೇಕ ಅಸ್ತಿತ್ವವಿರುವ ಜೀವಕೋಶಗಳಿಂದ ಕೂಡಿದ ಪ್ರತ್ಯೇಕ ಶರೀರವಾಗಿದ್ದೀರೋ ಅದೇ ರೀತಿ ಸಗುಣ ಬ್ರಹ್ಮನೂ ಕೂಡ.</p>
		<p>ಚಲನೆಯಿರುವ ಪ್ರತಿಯೊಂದೂ ಪ್ರಾಣದಲ್ಲಿ ಅಥವಾ ಶಕ್ತಿಯಲ್ಲಿ ನಿಹಿತವಾಗಿದೆ. ಈ ಪ್ರಾಣವೇ ನಕ್ಷತ್ರ, ಸೂರ್ಯ ಚಂದ್ರರನ್ನು ಚಲಿಸುತ್ತಿರುವುದು. ಪ್ರಾಣವೇ ಗುರುತ್ವಾಕರ್ಷಣೆ.</p>
		<p>ಆದ್ದರಿಂದ ಪ್ರಾಕೃತಿಕ ಶಕ್ತಿಗಳೆಲ್ಲವೂ ಅವಶ್ಯವಾಗಿ ವಿಶ್ವ ಮನಸ್ಸಿನಿಂದಲೇ ಉತವಾಗಿರಬೇಕು. ಮನಸ್ಸಿನ ಸಣ್ಣ ತುಣುಕುಗಳಾದ ನಾವು ಪ್ರಕೃತಿಯಿಂದ ಆ ಪ್ರಾಣವನ್ನು ತೆಗೆದುಕೊಂಡು, ಅದನ್ನು ಮತ್ತೆ ನಮ್ಮ ವ್ಯಷ್ಟಿ ಪ್ರಕೃತಿಯಲ್ಲಿ ಬಳಸಿ ಶಾರೀರಿಕ ಕ್ರಿಯೆಗಳನ್ನು ನಡೆಸುತ್ತಾ, ಆಲೋಚನೆಗಳನ್ನು ಉತ್ಪಾದಿಸುತ್ತಾ ಹೋಗುತ್ತೇವೆ. ಆಲೋಚನೆಗಳನ್ನು ಉತ್ಪಾದಿಸಲಾಗುವುದಿಲ್ಲವೆಂದು ನೀವೆಂದುಕೊಂಡಿದ್ದರೆ, ಇಪ್ಪತ್ತು ದಿನ ಏನೂ ತಿನ್ನದೆ ಇದ್ದು ಹೇಗೆನ್ನಿಸುತ್ತದೋ ನೋಡಿ, ಇಂದೇ ಆರಂಭಿಸಿ - ಲೆಕ್ಕ</p>
		<p>ಹಾಕುತ್ತಾ ಹೋಗಿ, ಆಲೋಚನೆಯೂ ಸಹ ಆಹಾರದಿಂದಲೇ ಉತ್ಪನ್ನವಾಗುತ್ತದೆ. ಅದರಲ್ಲಿ ಸಂದೇಹವೇ ಇಲ್ಲ.</p>
		<p>ಎಲ್ಲೇಲ್ಲೂ, ಪ್ರತಿಯೊಂದರಲ್ಲೂ ಕ್ರಿಯಾಶೀಲವಾಗಿರುವ ಹಾಗೂ ನಮ್ಮ ದೇಹದಲ್ಲಿರುವ ಈ ಪ್ರಾಣದ ನಿಯಂತ್ರಣವೇ ಪ್ರಾಣಯಾಮ ಎಂದು ಕರೆಯಲ್ಪಡುವುದು. ಪ್ರತಿಯೊಂದನ್ನೂ ನಡೆಸುತ್ತಿರುವುದೇ ಶ್ವಾಸ ಎಂಬುದನ್ನು ನಮಗಿರುವ ಸಾಮಾನ್ಯ ಜ್ಞಾನದಿಂದ ನಾವು ನೋಡಬಹುದಾಗಿದೆ. ನಾನು ಉಸಿರಾಡುವುದನ್ನು ನಿಲ್ಲಿಸಿದರೆ (ಶರೀರದ ಎಲ್ಲ ಕ್ರಿಯೆಗಳೂ) ನಿಲ್ಲುತ್ತವೆ. ಉಸಿರಾಡಲು ಆರಂಭಿಸಿದರೆ (ಶರೀರ) ಗತಿಶೀಲವಾಗುತ್ತದೆ. ನಾವು ಅವಶ್ಯವಾಗಿ ಪಡೆಯಬೇಕಾದದ್ದು ಶ್ವಾಸನಿರೋಧವನ್ನಲ್ಲ. ಶ್ವಾಸದ ಹಿಂದೆ ಇರುವ, ಶ್ವಾಸಕ್ಕಿಂತಲೂ ಸೂಕ್ಷ್ಮತರವಾದುದನ್ನು ವಶಗೊಳಿಸಿಕೊಳ್ಳುವುದೇ ನಮ್ಮ ಲಕ್ಕು.</p>
		<p>ಪ್ರಖ್ಯಾತ ದೊರೆಯೊಬ್ಬನಿಗೆ ಮಂತ್ರಿಯೊಬ್ಬನಿದ್ದ. ಒಮ್ಮೆ ದೊರೆ ಮಂತ್ರಿಯ ಮೇಲೆ ಅಸಮಾಧಾನಗೊಂಡು ಅವನನ್ನು ಗೋಪುರದ ಮೇಲೆ ಬಂಧಿಸಿಡಲು ಆಜ್ಞಾಪಿಸಿದನು. (ರಾಜಾಧಿಕಾರಿಗಳು) ಹಾಗೆಯೇ ಮಾಡಿದ ನಂತರ ಆ ಮಂತ್ರಿಯನ್ನು ಅಲ್ಲಿಯೇ ಸಾಯಲು ಬಿಡಲಾಯಿತು. ಮಂತ್ರಿಯ ಹೆಂಡತಿ ರಾತ್ರಿವೇಳೆ ಗೋಪುರದ ಹತ್ತಿರ ಬಂದು ತನ್ನ ಗಂಡನನ್ನು ಕೂಗಿದಳು. ಮಂತ್ರಿ ಅವಳಿಗೆ, “ಅಳುವುದರಿಂದ ಏನೂ ಪ್ರಯೋಜನವಿಲ್ಲ' ಎಂದು ಸಂತೈಸಿ, ಸ್ವಲ್ಪ ಜೇನುತುಪ್ಪ, ಜೀರುದುಂಬಿ, ಸಣ್ಣದಾದ ರೇಷ್ಮೆದಾರದ ಉಂಡೆ, ಗಟ್ಟಿದಾರದ ಉಂಡೆ ಹಾಗೂ ಒಂದು ಹಗ್ಗವನ್ನು ತರಲು ಹೇಳಿದನು. ರೇಷ್ಮೆದಾರದ ಒಂದು ತುದಿಯನ್ನು ಜೀರುದುಂಬಿಯ ಒಂದು ಕಾಲಿಗೆ ಕಟ್ಟಿ ಅದರ ಮುಖದ ಮೇಲ್ಬಾಗದಲ್ಲಿ ಜೇನುತುಪ್ಪವನ್ನು ಸವರಿ (ಮೇಲ್ಮುಖವಾಗಿ, ಗೋಪುರದ ಗೋಡೆಯ ಮೇಲೆ) ಬಿಡಲು ಹೇಳಿದನು. (ಜೀರುದುಂಬಿ ಜೇನು ತುಪ್ಪವನ್ನು ತಲುಪುವ ಆಸೆಯಿಂದ ಗೋಪುರದ ತುದಿಯನ್ನು ತಲುಪವವರೆಗೂ) ಮೆಲ್ಲಗೆ ಮೇಲಕ್ಕೆ ತೆವಳಿಕೊಂಡು ಹೋಯಿತು. ಆಗ ಮಂತ್ರಿಯು ಜೀರುದುಂಬಿಯನ್ನು ಹಿಡಿದುಕೊಂಡು ಅದಕ್ಕೆ ಕಟ್ಟಿದ ರೇಷ್ಮೆ ಎಳೆಯನ್ನು ತೆಗೆದುಕೊಂಡನು. ನಂತರ (ಅದರಿಂದ) ಗಟ್ಟಿ ದಾರವನ್ನು, ನಂತರ ದಪ್ಪದಾರವನ್ನು ಕೊನೆಯಲ್ಲಿ ಹಗ್ಗವನ್ನು ಪಡೆದನು. ಮಂತ್ರಿಯು ಹಗ್ಗದ ಮೂಲಕ ಗೋಪುರದಿಂದ ಇಳಿದು ತಪ್ಪಿಸಿಕೊಂಡು ಹೋದನು. ಈ ನಮ್ಮ ಶರೀರದಲ್ಲಿ ಉಸಿರಾಟದ ಚಲನೆಯೇ “ರೇಷ್ಮೆಯ ನೂಲು”. ಇದನ್ನು ಸ್ವಾಧೀನಕ್ಕೆ ತೆಗೆದುಕೊಂಡು ನಾವು ನಾಡೀಪ್ರವಾಹವೆಂಬ ದಾರದ ಉಂಡೆಯನ್ನು ವಶಪಡಿಸಿಕೊಂಡು, ಅದರ ನಂತರ ಆಲೋಚನೆಗಳೆಂಬ ದಪ ದಾರವನ್ನೂ ಕೊನೆಯದಾಗಿ ಪ್ರಾಣವೆಂಬ ಹಗ್ಗವನ್ನೂ ಪಡೆದು ಅದನ್ನು ನಿಗ್ರಹಿಸಿದರೆ - ನಾವು ಮುಕ್ತರಾಗುತ್ತೇವೆ.</p>
		<p>ಭೌತಿಕ ಸ್ತರದಲ್ಲಿರುವ ವಸ್ತುಗಳ ಸಹಾಯದಿಂದ, ಸೂಕ್ಷ್ಮಾತಿಸೂಕ್ಷ್ಮವಾದುವುಗಳನ್ನು ಗ್ರಹಿಸುವ ಹಂತಕ್ಕೆ ನಾವು ಬರಬೇಕು. ವಿಶ್ವ ಒಂದೇ; ಅದರ ಯಾವುದೇ ಒಂದು ಬಿಂದುವನ್ನು ನೀವು ಸ್ಪರ್ಶಿಸಬಹುದು. ಆದರೆ ವಿಶ್ವದ ಎಲ್ಲ ಬಿಂದುಗಳೂ</p>
		<p>ಸಹ ಆ ಒಂದೇ ಬಿಂದುವಿನ ರೂಪಾಂತರವಷ್ಟೆ. ವಿಶ್ವದ ನೆಲೆಯಲ್ಲಿರುವ ಏಕತ್ವ ವಿಶ್ವದಾದ್ಯಂತ ಎಷ್ಟು ವ್ಯಾಪಕವೆಂದರೆ... ಸ್ಕೂಲವಾಗಿರುವಂತಹ ಉಸಿರಿನಿಂದಲೂ (ಅಥವಾ ಶ್ವಾಸ - ಪ್ರಶ್ಯಾಸ ಕ್ರಿಯೆಯಿಂದಲೂ) ನಾನು ಆತ್ಮವನ್ನೇ ಪಡೆಯಬಹುದು.</p>
		<p>- ಪಾಣಯಾಮದ ಅಭ್ಯಾಸದಿಂದ ಈಗ ನಮ್ಮ ಅನುಭವಕ್ಕೆ ಬಾರದ ಶರೀರದ ಸೂಕ್ಷ್ಮವಾದ ಸ್ಪಂದನಗಳೆಲ್ಲವನ್ನೂ ನಾವು ಅನುಭವಿಸಲು ಪ್ರಾರಂಭಿಸುತ್ತೇವೆ. ನಮ್ಮ ಅನುಭವಕ್ಕೆ ಬಂದೊಡನೆಯೇ ನಾವು ಅವುಗಳನ್ನು ನಮ್ಮ ನಿಯಂತ್ರಣದಲ್ಲಿಡಬಹುದು. ಆಲೋಚನೆಗಳು ತಮ್ಮ ಅಂಕುರಾವಸ್ಥೆಯಲ್ಲಿಯೇ ನಮಗೆ ಸ್ಪುಟಿತವಾಗುತ್ತವೆ. ಹೀಗಾಗಿ ನಾವು ಅವುಗಳನ್ನು ಸ್ವಾಧೀನದಲ್ಲಿಡಲು ಸಮರ್ಥರಾಗುತ್ತೇವೆ. ನಿಸ್ಸಂದೇಹವಾಗಿ ಇಂತಹ (ಅವಸ್ಥೆಯ) ಸಾಧನೆಗಾಗಿ ನಮ್ಮಲ್ಲಿ ಎಲ್ಲರಿಗೂ ಅವಕಾಶವಾಗಲೀ, ಅಥವಾ ಇಚ್ಚಾ ಶಕ್ತಿಯಾಗಲೀ, ತಾಳ್ಮೆಯಾಗಲೀ, ಶ್ರದ್ದೆಯಾಗಲೀ ಇಲ್ಲ. ಆದರೆ ಇದರ ಸಂಬಂಧವಾದ ಸಾಮಾನ್ಯ ಜ್ಞಾನ ಪ್ರತಿಯೊಬ್ಬರಿಗೂ ಸ್ವಲ್ಪವಾದರೂ ಪ್ರಯೋಜನವಾಗಿಯೇ ಆಗುತ್ತದೆ. - ಮೊದಲನೆ ಪ್ರಯೋಜನವೇ ಸ್ವಾಸ್ಯ, ಆರೋಗ್ಯ, ನಮ್ಮಲ್ಲಿನ ಶೇ.99 ಮಂದಿ ಸರಿಯಾದ ರೀತಿಯಲ್ಲಿ ಉಸಿರಾಡುವುದೇ ಇಲ್ಲ. ನಾವು ನಮ್ಮ ಶ್ವಾಸಕೋಶಗಳನ್ನು ಪೂರ್ತಿ (ಉಸಿರಿನಿಂದ) ತುಂಬಿಸುವುದೇ ಇಲ್ಲ. ನಿಯಮಿತವಾದ ಉಸಿರಾಟ ದೇಹವನ್ನು ಶುದ್ಧಗೊಳಿಸುತ್ತದೆ... ಅದು ಮನಸ್ಸನ್ನು ಶಾಂತಗೊಳಿಸುತ್ತದೆ. ನೀವು ಶಾಂತರಾಗಿದ್ದಾಗ ನಿಮ್ಮ ಉಸಿರಾಟ ಶಾಂತವಾಗಿ ನಡೆಯುತ್ತಿದ್ದು ಲಯಬದ್ದವಾಗಿರುತ್ತದೆ. ನಿಮ್ಮ ಉಸಿರಾಟ ಲಯಬದ್ಧವಾಗಿದ್ದರೆ, ನೀವು ಶಾಂತವಾಗಿರಲೇಬೇಕು. ಮನಸ್ಸು ವಿಚಲಿತವಾದಾಗ ಉಸಿರಾಟದ ಲಯವೂ ತಪ್ಪುತ್ತದೆ. ನೀವೇನಾದರೂ ಸಾಧನೆಯ ಮೂಲಕ ಉಸಿರಾಟವನ್ನು ಬಲಪೂರ್ವಕವಾಗಿ ಲಯಬದ್ಧ ಗೊಳಿಸಿದರೆ ನೀವು ಶಾಂತರಾಗಿರಬಾರದೇಕೆ? ನೀವು ವಿಚಲಿತರಾದಾಗ ಕೋಣೆಯಲ್ಲಿ ಹೋಗಿ ಬಾಗಿಲನ್ನು ಮುಚ್ಚಿ ಮನಸ್ಸನ್ನು ನಿಯಂತ್ರಿಸಲು ಪ್ರಯತ್ನಿಸಬೇಡಿ; (ಬದಲಾಗಿ) ಕೇವಲ ಹತ್ತು ನಿಮಿಷಗಳು ಲಯಬದ್ಧವಾಗಿ ಉಸಿರಾಡುತ್ತಾ ಹೋಗಿ, ಅಂತರಂಗ ಶಾಂತವಾಗುತ್ತದೆ. ಇವೆಲ್ಲವೂ ಸಹ ಪ್ರತಿಯೊಬ್ಬರ ಸಾಮಾನ್ಯ ಜ್ಞಾನಕ್ಕೆ ಬರುವ ಉಪಯೋಗಗಳು. ಮಿಕ್ಕವು ಯೋಗಿಗೆ ಸಾಧ್ಯವಾಗುವಂತಹವು.</p>
		<p>ದೀರ್ಘ ಶ್ವಾಸ - ಪ್ರಶ್ಯಾಸದ ಅಭ್ಯಾಸಗಳು ಕೇವಲ ಮೊದಲನೆಯ ಹಂತ, ಭಿನ್ನ ಭಿನ್ನವಾದ ಅಭ್ಯಾಸಗಳಿಗೋಸ್ಕರ ಸುಮಾರು 84 ಆಸನಗಳಿವೆ. ಕೆಲವರು ಈ ಶ್ವಾಸ - ಪ್ರಶ್ಯಾಸ ಪ್ರಕ್ರಿಯೆಗಳನ್ನೇ ತಮ್ಮ ಜೀವನದ ಪೂರ್ಣ ಸಾಧನೆಯನ್ನಾಗಿ ತೆಗೆದುಕೊಂಡಿರುತ್ತಾರೆ. ಶ್ವಾಸದ ಸ್ವರವನ್ನು ಪರಾಮರ್ಶಿಸದೆ ಅವರು ಏನನ್ನೂ ಮಾಡುವುದಿಲ್ಲ. ಮೂಗಿನ ಯಾವ ಹೊಟ್ಟೆಯಲ್ಲಿ ಹೆಚ್ಚು ಉಸಿರಾಟವಾಗುತ್ತಿದೆ ಎಂಬುದನ್ನೇ ಅವರು ಸದಾ ಗಮನಿಸುತ್ತಿರುತ್ತಾರೆ. ಮೂಗಿನ ಬಲಗಡೆಯ ಹೊಳ್ಳೆಯಿಂದ ಹೆಚ್ಚಿನ ಉಸಿರಾಟವಿದ್ದಾಗ ಕೆಲವು ವಿಶಿಷ್ಟವಾದ ಕೆಲಸಗಳನ್ನು ಮಾಡುತ್ತಾರೆ, ಮತ್ತೆ</p>
		<p>ಎಡಗಡೆಯ ಹೊಳ್ಳೆಯಲ್ಲಿದ್ದಾಗ ಇನ್ನು ಕೆಲವನ್ನು ಮಾಡುತ್ತಾರೆ. ಮೂಗಿನ ಎರಡೂ ಹೊಳ್ಳೆಗಳಲ್ಲಿ ಉಚ್ಛಾಸ - ನಿಃಶ್ವಾಸಗಳು ಸಮವಾಗಿದ್ದಾಗ ಅವರು ಉಪಾಸನೆಯನ್ನು ಮಾಡುತ್ತಾರೆ.</p>
		<p>ಮೂಗಿನ ಎರಡೂ ಹೊಳ್ಳೆಗಳಿಂದ ಲಯಸಹಿತವಾಗಿ ಉಸಿರಾಟ ನಡೆಯುತ್ತಿರುವಾಗಲೇ ನಿಮ್ಮ ಮನಸ್ಸನ್ನು ನಿಯಂತ್ರಿಸಲು ಸರಿಯಾದ ಸಮಯ. ಶ್ವಾಸದ ಸಹಾಯದಿಂದ ನೀವು ಇಚ್ಚಾಮಾತ್ರದಿಂದ ಶರೀರದ ಯಾವ ಭಾಗದ ಮೂಲಕವಾದರೂ ಸ್ನಾಯು ಪ್ರವಾಹವನ್ನು ಅಥವಾ ಶಕ್ತಿ ತರಂಗಗಳನ್ನು ಹಾಯಿಸಬಹುದು. ಶರೀರದ ಯಾವುದಾದರೂ ಅವಯವಕ್ಕೆ ಖಾಯಿಲೆಯಾದರೆ ಆ ಭಾಗಕ್ಕೆ ಶ್ವಾಸದ ಸಹಾಯದಿಂದಲೇ ಪ್ರಾಣವನ್ನು ಕಳುಹಿಸಿ (ಖಾಯಿಲೆಯನ್ನು ಉಪಶಮನ ಗೊಳಿಸಬಹುದು.)</p>
		<p>ಇನ್ನೂ ಅನೇಕ ನಾನಾ ವಿಧವಾದ ಯೌಗಿಕ ಕ್ರಿಯೆಗಳು ಪ್ರಚಲಿತವಾಗಿವೆ. ಉಸಿರಾಟವನ್ನೇ ನಿಲ್ಲಿಸಲು ಪ್ರಯತ್ನಿಸುವ ಅನೇಕ ಸಂಪ್ರದಾಯಗಳಿವೆ. ಗಟ್ಟಿಯಾಗಿ ಉಸಿರಾಡುವಂತೆ ಮಾಡುವ ಯಾವ ಕೆಲಸವನ್ನೂ ಅವರು ಮಾಡುವುದಿಲ್ಲ. ಅವರು (ಎಂತಹ) ಒಂದು ರೀತಿಯ ಸಮಾಧಿಸಿ ತಿಗೆ ತಲುಪಿರುತ್ತಾರೆಂದರೆ, ಅವರ ಶರೀರದ ಯಾವ ಅವಯವವೂ ಕ್ರಿಯಾಶೀಲವಾಗಿರುವುದಿಲ್ಲ. ಹೃದಯದ ಬಡಿತ ಹೆಚ್ಚು ಕಡಿಮೆ ನಿಂತೇಹೋಗುತ್ತದೆ. ಇವುಗಳಲ್ಲಿ ಅಧಿಕಾಂಶ ಅಭ್ಯಾಸಗಳು ಬಹಳ ಅಪಾಯಕಾರಿ. ಉಚ್ಚಶ್ರೇಣಿಯ ವಿಧಾನಗಳು ಉನ್ನತ ಸಿದ್ದಿಗಳನ್ನು ಪಡೆಯಲು ಇವೆ. ಉಸಿರಾಟವನ್ನು ಸಂಪೂರ್ಣವಾಗಿ ನಿಲ್ಲಿಸಿ ಇಡೀ ಶರೀರವನ್ನು ಹಗುರವಾಗಿಸಲು ಪ್ರಯತ್ನಿಸಿ ಗಾಳಿಯಲ್ಲಿ ಮೇಲೆ ಹೋಗುವ ಅನೇಕ ಸಂಪ್ರದಾಯಗಳೂ ಇವೆ. ಗಾಳಿಯಲ್ಲಿಯೇ ತೇಲಾಡುವ ಯಾರನ್ನೂ ಕೂಡ ನಾನೆಂದೂ ನೋಡಿಲ್ಲ... ಆದರೆ ಗ್ರಂಥಗಳಲ್ಲಿ ಇದರ ಉಲ್ಲೇಖ ಸಿಗುತ್ತದೆ. ನನಗೆಲ್ಲವೂ ತಿಳಿದಿದೆ ಎಂದು ನಾನು ಸೋಗು ಹಾಕುವುದಿಲ್ಲ. ನಾನು ಸದಾಕಾಲವು ಆಶ್ಚರಜನಕವಾದುವುಗಳನ್ನೇ ನೋಡುತ್ತಿರುತ್ತೇನೆ. ಒಮ್ಮೆ ನಾನು ಶೂನ್ಯದಿಂದ ಹಣ್ಣು - ಹೂವು ಮುಂತಾದುವುಗಳನ್ನು ಹೊರತರುವ ಸಾಧುವೊಬ್ಬನನ್ನು ನೋಡಿದೆ. - ಯೋಗಿಯು ಪೂರ್ಣತೆಯನ್ನು ಪಡೆದಾಗ ತನ್ನ ಶರೀರವನ್ನು ಎಷ್ಟು ಸೂಕ್ಷ್ಮವಾದ ಅಣುವಾಗಿಸಬಲ್ಲನೆಂದರೆ ಅದು ಈ ಗೋಡೆಯ ಮೂಲಕ ಹಾದು ಹೋಗುತ್ತದೆ. ಹೌದು, ಈ ಶರೀರವನ್ನೇ (ಅಷ್ಟು ಚಿಕ್ಕದಾಗಿಸಬಹುದು.) ಮತ್ತೆ ಅವನು ಈ ಶರೀರವನ್ನು ಎಷ್ಟು ಭಾರವಾಗಿಸುಬಹುದೆಂದರೆ 200 ಜನ ಸೇರಿದರೂ ಅವನನ್ನು ಎತ್ತಲಾಗುವುದಿಲ್ಲ. ಅವನು ಇಷ್ಟಪಟ್ಟಲ್ಲಿ ಗಾಳಿಯಲ್ಲಿ ಹಾರಿಕೊಂಡು ಹೋಗಲು ಸಮರ್ಥನಾಗುತ್ತಾನೆ. ಆದರೆ, ಯಾರೂ ಸಹ ದೇವರಷ್ಟು ಶಕ್ತಿಶಾಲಿಯಾಗಲಾರರು. ಹಾಗೇನಾದರೂ ಆಗಿದ್ದಿದ್ದರೆ ಒಬ್ಬ (ಯೋಗಿ) ಸೃಷ್ಟಿಸಿದ್ದನ್ನು ಮತ್ತೊಬ್ಬ (ಯೋಗಿ) ಧ್ವಂಸಗೊಳಿಸಬಹುದಿತ್ತು...</p>
		<p>ಗ್ರಂಥಗಳಲ್ಲಿ ಇವುಗಳ ವರ್ಣನೆ ಇದೆ. ನಾನು ಅವುಗಳಲ್ಲಿ ಎಲ್ಲವನ್ನೂ ನಂಬಲಾರೆ; ಹಾಗೆಂದು ಅವುಗಳಲ್ಲಿ ಅಪನಂಬಿಕೆಯೂ ಇಲ್ಲ. ನಾನು ಏನನ್ನು ನೋಡಿದ್ದೇನೋ ಅದಷ್ಟನ್ನು ತೆಗೆದುಕೊಳ್ಳುತ್ತೇನೆ. - ಈ ಪ್ರಪಂಚದ ವಿದ್ಯಮಾನಗಳ ಉನ್ನತಿ ಎಂದಾದರೂ ಸಾಧ್ಯವಾದರೆ ಅದು ಸ್ಪರ್ಧೆಯಿಂದಲ್ಲ; ಆದರೆ ಮನಸ್ಸನ್ನು ನಿಯಮಿತಗೊಳಿಸುವುದರಿಂದ, ಪಾಶ್ಚಾತ್ಯರು ಹೇಳುತ್ತಾರೆ: ಅದು ನಮ್ಮ ಸ್ವಭಾವ, ನಾವೇನೂ ಮಾಡಲಾಗುವುದಿಲ್ಲ ಎಂದು. ನಿಮ್ಮ ಸಮಾಜದ ಸಮಸ್ಯೆಗಳನ್ನು ಅಧ್ಯಯನ ಮಾಡಿದ ನಂತರ, ನನ್ನ ನಿರ್ಣಯವೇನೆಂದರೆ ನೀವು (ಸ್ಪರ್ಧೆಯಿಂದ ) ಅವುಗಳನ್ನು ಪರಿಹರಿಸಲು ಸಾಧ್ಯವಿಲ್ಲ. ಕೆಲವು ವಿಷಯಗಳಲ್ಲಂತೂ ನೀವು ನಮಗಿಂತಲೂ ಹೊಲಸು... ಈ ಪ್ರಕಾರವಾದ ಸ್ಪರ್ಧಾ ಮನೋಭಾವ ಪ್ರಪಂಚವನ್ನು ಎಲ್ಲಿಗೂ ಮುಟ್ಟಿಸಲಾರವು.</p>
		<p>ಬಲಶಾಲಿಯಾದವನು ಎಲ್ಲವನ್ನೂ ದೋಚುತ್ತಾನೆ. ದುರ್ಬಲರಾದವರು ಮೂಲೆಗುಂಪಾಗುತ್ತಾರೆ. ಸಮರ್ಥನಾದ ಮನುಷ್ಯ ಎಲ್ಲವನ್ನೂ ಬಾಚಿಕೊಳ್ಳುತ್ತಾನೆ. ವಂಚಿತರು, ಬಡವರು ಅವನನ್ನು ದ್ವೇಷಿಸುತ್ತಾರೆ. ಏಕೆ? ಅವರು ತಮ್ಮ ಸರದಿಗಾಗಿ ಕಾಯುತ್ತಿದ್ದಾರೆ ಅಷ್ಟೆ, ಅವರು (ಪಾಶ್ಚಾತ್ಯರು) ಆವಿಷ್ಕರಿಸುವ ಎಲ್ಲಾ ವ್ಯವಸ್ಥೆಗಳೂ ಇದನ್ನೇ ಬೋಧಿಸುತ್ತವೆ. ಈ ಸಮಸ್ಯೆಯನ್ನು ಮನುಷ್ಯನ ಮನಸ್ಸಿನಲ್ಲಿ ಮಾತ್ರ ಬಗೆಹರಿಸಬಹುದು... ವ್ಯಕ್ತಿ ತಾನು ಒಲ್ಲೆ ಎಂಬ ಕೆಲಸವನ್ನು ಯಾವ ಕಾನೂನೂ ಅವನಿಂದ ಮಾಡಿಸಲಾಗುವುದಿಲ್ಲ. ಆಂತರಿಕ ಪ್ರೇರಣೆಯಿಂದ ತಾನು ಒಳ್ಳೆಯವನಾಗಬೇಕು ಎಂದು ಬಲವಾಗಿ ಇಚ್ಚಿಸಿದಾಗ ಮಾತ್ರ ಮನುಷ್ಯ ಒಳ್ಳೆಯವನಾಗುತ್ತಾನೆ. ವ್ಯಕ್ತಿ ತಾನು ಮನಸ್ಸು ಮಾಡದಿದ್ದಲ್ಲಿ ಎಲ್ಲ ಕಾನೂನುಗಳೂ, ನ್ಯಾಯ ಪಂಡಿತರೂ ಅವನನ್ನು ಒಳ್ಳೆಯವನನ್ನಾಗಿ ಮಾಡಲಾಗುವುದಿಲ್ಲ. ಸರ್ವಶಕ್ತಿ ಸಂಪನ್ನನಾದ ಮನುಷ್ಯ ಹೇಳುತ್ತಾನೆ: 'ನಾನು ಯಾರನ್ನೂ ಲೆಕ್ಕಿಸುವುದಿಲ್ಲ” ಎಂದು. ಈ ಸಮಸ್ಯೆಗೆ ಏಕೈಕ ಪರಿಹಾರವೆಂದರೆ ನಾವೆಲ್ಲರೂ ಒಳ್ಳೆಯವರಾಗಬೇಕೆಂದು ಬಯಸಬೇಕು. ಅದನ್ನು ಹೇಗೆ ಮಾಡಲು ಸಾಧ್ಯ?</p>
		<p>ಸಮಸ್ತ ಜ್ಞಾನರಾಶಿಯ ಮನಸ್ಸಿನಲ್ಲಿಯೇ ಇದೆ. ಜ್ಞಾನವು ಕಲ್ಲಿನಲ್ಲಿರುವುದನ್ನು ಅಥವಾ ಖಗೋಳ ಶಾಸ್ತ್ರವು ನಕ್ಷತ್ರಗಳಲ್ಲಿರುವುದನ್ನು ನೋಡಿದವರು ಯಾರು? ಅದೆಲ್ಲವೂ ಮಾನವನಲ್ಲಿಯೇ ಇದೆ.</p>
		<p>ನಾವು ಅನಂತಶಕ್ತರೆಂಬುದನ್ನು ಸಾಕ್ಷಾತ್ಕಾರ ಮಾಡಿಕೊಳ್ಳೋಣ. ಮನಸ್ಸಿನ ಶಕ್ತಿಗೆ ಮಿತಿಯಿಟ್ಟವರು ಯಾರು ? ನಾವೆಲ್ಲರೂ ಮನಸ್ಸೆಂಬುದನ್ನು ಸಾಕ್ಷಾತ್ಕಾರ ಮಾಡಿಕೊಳ್ಳೋಣ. ಸಮುದ್ರದ ಪ್ರತಿಯೊಂದು ಬಿಂದುವೂ ತನ್ನಲ್ಲಿ ಸಮಸ್ತ ಸಮುದ್ರವನ್ನೇ ಒಳಗೊಂಡಿದೆ. ಅದೇ ರೀತಿ ಮನುಷ್ಯನ ಮನಸ್ತೂ ಸಹ, ಭಾರತೀಯ ಮನೀಷಿಗಳು ಮನಸ್ಸಿನ ಈ ಶಕ್ತಿಗಳ ಮತ್ತು ಸಾಧ್ಯತೆಗಳ ಮೇಲೆ ಚಿಂತನ ಮನನಗಳಲ್ಲಿ ತೊಡಗಿ ಅವುಗಳೆಲ್ಲವನ್ನೂ ಹೊರತರಲು ಬಯಸುತ್ತಾರೆ. ಕೆಚ್ಚಿನಿಂದ ಸಾಧನೆಯಲ್ಲಿ ತೊಡಗುತ್ತಾ ತಮಗೇನಾಗುತ್ತದೆ ಎಂಬುದನ್ನು ಅವರು ಲೆಕ್ಕಿಸವುದೇ ಇಲ್ಲ.</p>
		<p>ಪೂರ್ಣತೆಯನ್ನು ತಲುಪಲು ಬಹಳ ದೀರ್ಘಕಾಲ ಬೇಕಾಗುತ್ತದೆ. ಐವತ್ತು ಸಾವಿರ ವರ್ಷಗಳೇ ಆಗಲಿ, ಮುಳುಗಿ ಹೋದದ್ದೇನು?</p>
		<p>ಸಮಾಜದ ತಳಪಾಯವೇ, ಅದರ ರಚನೆಯೇ ದೋಷಯುಕ್ತವಾಗಿದೆ. ಮನುಷ್ಯ ಸ್ವಯಂಪ್ರೇರಿತನಾಗಿ ತನ್ನ ಮನಸ್ಸಿನ ಪರಿವರ್ತನೆಗಾಗಿ ಪ್ರಯತ್ನಿಸಿ - ಅವನ ಅಂತರಂಗ ಬದಲಾದಾಗ ಮಾತ್ರ - ಪೂರ್ಣತೆ ಸಾಧ್ಯ. ಇದರಲ್ಲಿ ದೊಡ್ಡ ಕಷ್ಟವೆಂದರೆ ಅವನು ತನ್ನ ಮನಸ್ಸನ್ನು ಬಲಾತ್ಕಾರಗೊಳಿಸಲೂ ಸಹ ಸಾಧ್ಯವಿಲ್ಲ. - ರಾಜಯೋಗದಲ್ಲಿ ಘೋಷಿಸಲಾಗಿರುವ ಎಲ್ಲವನ್ನೂ ನೀವು ನಂಬದಿರಬಹುದು. ಆದರೆ ಅವಶ್ಯವಾಗಿ ಪ್ರತಿಯೊಬ್ಬ ವ್ಯಕ್ತಿಯೂ ದೈವತ್ವವನ್ನು ಸಾಧಿಸಬಲ್ಲ. ಪ್ರತಿಯೊಬ್ಬ ವ್ಯಕ್ತಿಯೂ ತನ್ನ ಆಲೋಚನೆಗಳ ಮೇಲೆ ಸಂಪೂರ್ಣ ಹಿಡಿತವನ್ನು ಸಾಧಿಸಿದಾಗ ಮಾತ್ರ ಈ ದೈವತ್ವದ ವಿಕಾಸ ಸಾಧ್ಯವಾಗುತ್ತದೆ. (ಆಲೋಚನೆಗಳು ಇಂದ್ರಿಯಗಳು) ಎಲ್ಲವೂ ನನ್ನ ಗುಲಾಮರಾಗಿರಬೇಕು, ನನ್ನ ಒಡೆಯರಲ್ಲ. ಹಾಗಾದಾಗ ಮಾತ್ರವೇ ಎಲ್ಲ ಅನಿಷ್ಟಗಳೂ ನಾಶವಾಗಲು ಸಾಧ್ಯ.</p>
		<p>ಮನಸ್ಸಿಗೆ ವಿಷಯರಾಶಿಗಳನ್ನು ತುರುಕುವುದು ಶಿಕ್ಷಣವಲ್ಲ. ಜ್ಞಾನದ ಉಪಕರಣವನ್ನು ಪರಿಪೂರ್ಣಗೊಳಿಸುವುದು ಹಾಗೂ ತನ್ನ ಮನಸ್ಸಿನ ಮೇಲೆ ಸಂಪೂರ್ಣ ಪ್ರಭುತ್ವವನ್ನು ಪಡೆಯುವುದು (ಶಿಕ್ಷಣದ ಆದರ್ಶವಾಗಿದೆ). ನಾನೇನಾದರೂ ಯಾವುದಾದರೂ (ಅ೦ಶದ ) ಮೇಲೆ ಮನಸ್ಸನ್ನು ಏಕಾಗ್ರಗೊಳಿಸಬಯಸಿದರೆ, ಅದು ಅಲ್ಲಿಗೆ ಹೋಗುತ್ತದೆ, ಹಾಗೂ ನಾನು ಅದನ್ನು ಕರೆದಾಕ್ಷಣ ಅದು ಮತ್ತೆ ಮುಕ್ತವಾಗುತ್ತದೆ.</p>
		<p>ದೊಡ್ಡ ತೊಂದರೆಯೆಂದರೆ ಇದೇ: ಬಹಳ ಹೋರಾಟಮಾಡಿ ಕಷ್ಟಪಟ್ಟು ಕೆಲವು ವಿಷಯಗಳಲ್ಲಿ ಮನಸ್ಸನ್ನು ಏಕಾಗ್ರಗೊಳಿಸುವ ಶಕ್ತಿಯನ್ನು ಪಡೆಯುತ್ತೇವೆ. ಆ ವಿಷಯಗಳಲ್ಲಿ ಮನಸ್ಸು ತೀವ್ರವಾಗಿ ಪ್ರವೃತ್ತವಾಗುವಂತೆ ಮಾಡಬಹುದು. ಆದರೆ ಆ ಮನಸ್ಸನ್ನು ಹಿಂತೆಗೆದುಕೊಳ್ಳಲು ಬೇಕಾದ ನಿವೃತ್ತಿ ಶಕ್ತಿ ಅಲ್ಲಿ ಇಲ್ಲ. ಆ ವಸ್ತುವಿನಿಂದ ಮನಸ್ಸನ್ನು ಹಿಂತೆಗೆದುಕೊಳ್ಳಲು ನನ್ನ ಬಾಳಿನ ಅರ್ಧಭಾಗವನ್ನೇ ಸವೆಸುತ್ತೇನೆ. ಆದರೂ ಅದು ಸಾಧ್ಯವಾಗುವುದಿಲ್ಲ. ಮನಸ್ಸನ್ನು ಏಕಾಗ್ರಗೊಳಿಸುವ ಪ್ರವೃತ್ತಿ ಶಕ್ತಿಯ ಜೊತೆ ಜೊತೆಗೇ ಅದನ್ನು ಹಿಂತೆಗೆದುಕೊಳ್ಳುವ ನಿವೃತ್ತಿ ಶಕ್ತಿಯನ್ನೂ ಬೆಳೆಸಿಕೊಳ್ಳಬೇಕು. ವ್ಯಕ್ತಿಯು ಪ್ರವೃತ್ತಿ ಮತ್ತು ನಿವೃತ್ತಿ ಶಕ್ತಿಗಳನ್ನು ಸಮಸಮವಾಗಿ ಹೊಂದಿರುವವನಾಗಿದ್ದರೆ - ಆಗ ಆ ವ್ಯಕ್ತಿ ಮನುಷ್ಯತ್ವವನ್ನು ಸಾಧಿಸಿದವನಾಗಿರುತ್ತಾನೆ. ಇಡೀ ವಿಶ್ವವೇ ತಲ್ಲಣಿಸಿದರೂ ಯಾವುದೂ ಅವನನ್ನು ದುಃಖಿಯಾಗುವಂತೆ ಮಾಡುವುದಿಲ್ಲ. ಈ ರೀತಿಯ ಸ್ಥಿರತೆಯನ್ನು ನಿಮಗೆ ಯಾವ ಪುಸ್ತಕಗಳು ಬೋಧಿಸಬಲ್ಲವು? ನೀವೆಷ್ಟು ಪುಸ್ತಕಗಳನ್ನು ಬೇಕಾದರೂ ಓದಬಹುದು, ಕ್ಷಣಕ್ಕೆ 50 ಸಾವಿರ ಪದಗಳನ್ನು ನೀವು ಮಗುವಿನ ಮನಸ್ಸಿನಲ್ಲಿ ತುರುಕಬಹುದು. ಅದಕ್ಕೆ ಎಲ್ಲ ಸಿದ್ಧಾಂತಗಳನ್ನೂ, ದರ್ಶನಗಳನ್ನೂ ಬೋಧಿಸಬಹುದು... (ಆದರೆ) ಅವನಿಗೆ ಯಾಥಾರ್ಥ ಸತ್ಯಗಳನ್ನು ಬೋಧಿಸುವ ಶಾಸ್ತ್ರ</p>
		<p>ಕೇವಲ ಒಂದೇ ಒಂದು: ಅದೇ ಮನಶ್ಯಾಸ್ತ್ರ... ಮತ್ತು ಉಸಿರಿನ ನಿಯಂತ್ರಣದೊಂದಿಗೇ ಈ ಕೆಲಸ ಆರಂಭವಾಗುವುದು.</p>
		<p>ಮನಸ್ಸಿನ ಗಹ್ವರಗಳಲ್ಲಿ ನಿಧಾನವಾಗಿ ಮತ್ತು ಕ್ರಮವಾಗಿ ಪ್ರವೇಶಿಸಿ, ಕ್ರಮೇಣ ನಿಮ್ಮ ಮನಸ್ಸನ್ನು ಹತೋಟಿಗೆ ತೆಗೆದುಕೊಳ್ಳಿ. ಇದು ಬಹಳ ದೀರ್ಘವಾದ, ಕಷ್ಟಕರವಾದ ಹೋರಾಟ. ಇದನ್ನು ಏನೋ ಒಂದು ಕುತೂಹಲಕ್ಕಾಗಿಯಷ್ಟೇ ತೆಗೆದುಕೊಳ್ಳಬಾರದು. ಯಾರಾದರೂ ಏನನ್ನಾದರೂ ಅನುಷ್ಠಾನ ಮಾಡಬೇಕೆಂದು ಬಯಸಿದಾಗ ಅವನಿಗೊಂದು ಯೋಜನೆಯಿರುತ್ತದೆ. (ರಾಜಯೋಗವು) ಯಾವುದೇ ನಂಬಿಕೆಯನ್ನಾಗಲೀ, ಮತವನ್ನಾಗಲೀ, ದೇವರನ್ನಾಗಲೀ ನಿಮ್ಮ ಮುಂದಿಡುವುದಿಲ್ಲ. ನೀವು ಎರಡು ಸಾವಿರ ದೇವತೆಗಳನ್ನು ಬೇಕಾದರೆ ನಂಬಿ... ಈ ಕ್ಷೇತ್ರದಲ್ಲೇ ನಿಮ್ಮ ಪ್ರಯತ್ನವನ್ನು ಮಾಡುತ್ತಾ ಹೋಗಿ, ಏಕಾಗಬಾರದು? ಆದರೆ ರಾಜಯೋಗದಲ್ಲಿ ನಿರ್ಗುಣ ತತ್ವವೇ ಮುಖ್ಯ.</p>
		<p># ಅತ್ಯಂತ ಕಠಿಣವಾದದ್ದು ಯಾವುದು? ನಾವು ಮಾತನಾಡುತ್ತೇವೆ, ಸಿದ್ದಾಂತಗಳನ್ನು ಪ್ರತಿಪಾದಿಸುತ್ತೇವೆ. ಮಾನವ ಸಮಾಜದ ಅಧಿಕಾಂಶ ವ್ಯಕ್ತಿಗಳು ಮೂರ್ತವಾದ ಪದಾರ್ಥಗಳೊಂದಿಗೆ ವ್ಯವಹರಿಸಬೇಕು. ಕಾರಣ ಮಂದಬುದ್ದಿಯುಳ್ಳ ಜನರಿಗೆ ಉಚ್ಚತಮವಾದ ದರ್ಶನವನ್ನು ಗ್ರಹಿಸಲಾಗುವುದಿಲ್ಲ. ಅಷ್ಟರಲ್ಲೇ ಅದು ಮುಕ್ತಾಯವಾಗುತ್ತದೆ. ಪ್ರಪಂಚದ ಸಮಸ್ತ ವಿಜ್ಞಾನಗಳಲ್ಲೂ ನೀವು ಸ್ನಾತಕರಾಗಿರಬಹುದು... ಆದರೆ ನೀವು ಸಾಕ್ಷಾತ್ಕಾರವನ್ನು ಪಡೆಯದಿದ್ದಲ್ಲಿ, ನೀವು ಮತ್ತೆ ಶಿಶುವಾಗಬೇಕು ಮತ್ತು ಕಲಿಯಬೇಕು.</p>
		<p>...ನೀವು ಅವರ ಮುಂದೆ ಅನಂತವಾದದ್ದನ್ನು, ಅಮೂರ್ತವಾದದ್ದನ್ನು ಇಟ್ಟರೆ ಅವರು ತಬ್ಬಿಬ್ಬಾಗುತ್ತಾರೆ. ಅವರಿಗೆ ಒಂದು ಬಾರಿಗೆ ಅನುಷ್ಠಾನ ಮಾಡಲು ಸ್ವಲ್ಪ ಮಾತ್ರವನ್ನೇ ಕೊಡಿ. ನೀವು ಇಷ್ಟು ಬಾರಿ ಉಸಿರನ್ನು ತೆಗೆದುಕೊಳ್ಳಿ. ನೀವು ಇದನ್ನು ಮಾಡಿ'' ಎಂದಷ್ಟೇ ಅವರಿಗೆ ಹೇಳಿ, ಅವರು ಅದನ್ನು ಮಾಡುತ್ತಾ ಹೋದಂತೆ ಅವರಿಗೆ ಅರ್ಥವಾಗುತ್ತದೆ; ಅವರು ಅದರಲ್ಲಿ ಆನಂದವನ್ನು ಪಡೆಯುತ್ತಾರೆ. ಇವು ಧರ್ಮದ ಶಿಶುವಿಹಾರಗಳು. ಆದ್ದರಿಂದಲೇ ಈ ಉಸಿರಾಟದ ಅಭ್ಯಾಸಗಳು, ಪ್ರಾಣಾಯಾಮಗಳು ಅಷ್ಟೊಂದು ಪ್ರಯೋಜನಕಾರಿ. ನೀವು ಬರೀ ಮೇಲೆ ಮೇಲೆ ಕುತೂಹಲಿಗಳಷ್ಟೇ ಆಗಬೇಡಿರೆಂದು ನಾನು ಬಿನ್ನವಿಸಿಕೊಳ್ಳುತ್ತೇನೆ. ಕೆಲವು ದಿನಗಳು ಅನುಷ್ಠಾನ ಮಾಡಿ, ಮತ್ತು ನೀವು ಯಾವುದೇ ಪ್ರಯೋಜನವನ್ನು ಕಾಣದಿದ್ದಲ್ಲಿ ಆಗ ಬಂದು ನನ್ನನ್ನು ಶಪಿಸಿ...</p>
		<p>ಇಡೀ ವಿಶ್ವವೇ ಒಂದು ಶಕ್ತಿಪುಂಜವಾಗಿದೆ. ಮತ್ತು ಆ ಶಕ್ತಿ (ಸರ್ವತ) ಪ್ರತಿಯೊಂದು ಬಿಂದುವಿನಲ್ಲೂ ವಿದ್ಯಮಾನವಾಗಿದೆ. ಅಲ್ಲಿರುವುದನ್ನು ಹೇಗೆ ಪಡೆಯಬೇಕೆಂಬುದು ನಮಗೆ ಗೊತ್ತಾದರೆ, ನಮಗೆಲ್ಲ ಅದರ ಒಂದು ಕಣದಷ್ಟು ಯಥೇಚ್ಚ,</p>
		<p>ಕರ್ಮದಿಂದ ಬದ್ದರಾಗಿ ಇದನ್ನು ಮಾಡಲೇಬೇಕು” ಎಂಬ ಗುಲಾಮ ಬುದ್ದಿ ನಮ್ಮನ್ನು ಸಾಯಿಸುತ್ತಿರುವ ವಿಷ... ಗುಲಾಮರಿಗೆ ಯಾವುದು ಖುಷಿ ತರುತ್ತದೋ ಅದೇ ಕರ್ತವ್ಯವೆಂದು ಕರೆಯಲ್ಪಡುವ ಕರ್ಮಬದ್ದತೆ. (ಆದರೆ) ನಾನು ಮುಕ್ತನಾಗಿದ್ದೇನೆ. ನಾನು ಚಿರಮುಕ್ತ, ನಾನೇನು ಕರ್ಮ ಮಾಡುತ್ತೇನೋ ಅದೆಲ್ಲ ನನ್ನ ಕ್ರೀಡೆ. (ನಾನೇನೂ ಗುಲಾಮನಲ್ಲ). ಇವೆಲ್ಲದರಿಂದ ನನಗೆ ಸ್ವಲ್ಪ ವಿನೋದ ಸಿಗುತ್ತಿದೆ ಅಷ್ಟೆ...</p>
		<p>- ಪ್ರೇತಾತ್ಮರೆಲ್ಲ ದುರ್ಬಲರು. ನಮ್ಮಿಂದ ಜೀವಸತ್ವವನ್ನು ಪಡೆಯಲು ಪ್ರಯಾಸಪಡುತ್ತಿವೆ.</p>
		<p>ಆಧ್ಯಾತ್ಮಿಕ ಬಲವನ್ನು ಒಂದು ಮನಸ್ಸಿನಿಂದ ಮತ್ತೊಂದು ಮನಸ್ಸಿಗೆ ಧಾರೆ ಎರೆಯಬಹುದು. ಇದನ್ನು ಕೊಡುವಾತ ಗುರು; ಯಾರು ಇದನ್ನು ಪಡೆಯುತ್ತಾನೋ ಅವನೇ ಶಿಷ್ಯ, ಆಧ್ಯಾತ್ಮಿಕ ಸತ್ಯಗಳನ್ನು ಈ ಪ್ರಪಂಚದಲ್ಲಿ ಹರಡುವ ಮಾರ್ಗ ಇದೊಂದೇ. - (ಮೃತ್ಯುಕಾಲದಲ್ಲಿ ) ಎಲ್ಲ ಇಂದ್ರಿಯಗಳೂ ಮನಸ್ಸಿನಲ್ಲಿ ಲೀನವಾಗುತ್ತದೆ ಮತ್ತು ಮನಸ್ಸು ಪ್ರಾಣದಲ್ಲಿ ಲೀನವಾಗುತ್ತದೆ. ಆತ್ಮ, ದೇಹದಿಂದ ಹೊರಬಿದ್ದು ಮನಸ್ಸಿನ ಅಲ್ಪಾಂಶವನ್ನು ತನ್ನೊಡನೆ ಒಯ್ಯುತ್ತದೆ. ಅದು ಪ್ರಾಣದ ಅಲ್ಪಾಂಶವನ್ನೂ ಹಾಗೂ ಜಡತತ್ಯದ ಸೂಕ್ಷ್ಮತಮವಾದ ಭಾಗವನ್ನೂ ಸಹ ಲಿಂಗ ಶರೀರದ ಬೀಜರೂಪವಾಗಿ ತನ್ನ ಜೊತೆ ಕೊಂಡೊಯ್ಯುತ್ತದೆ. ಪ್ರಾಣವು ಯಾವುದೇ ರೀತಿಯ (ವಾಹಕವಿಲ್ಲದೆ) ನಿರಾಧಾರವಾಗಿ ಎಂದಿಗೂ ಇರಲಾರದು... ಅದು ಆಲೋಚನೆಗಳಲ್ಲಿ ಹುದುಗಿದ್ದು ಮತ್ತೆ ಹೊರಗೆ ವ್ಯಕ್ತವಾಗುತ್ತದೆ. ಈ ಹೊಸ ಶರೀರವನ್ನು ಹೊಸ ಮೆದುಳನ್ನು ನೀವು ನಿರ್ಮಾಣ ಮಾಡುತ್ತಿರುತ್ತೀರಿ. ಅದರ ಮೂಲಕ ಪ್ರಾಣವು ಅಭಿವ್ಯಕ್ತವಾಗುತ್ತದೆ. ಈ ಪ್ರೇತಗಳು ಶರೀರ ನಿರ್ಮಾಣ ಮಾಡಲು ಅಸಮರ್ಥರು. ಅವುಗಳಲ್ಲಿ ಯಾರು ತೀರಾ ದುರ್ಬಲರೋ ಅವರಿಗೆ ತಾವು ಸತ್ತು ಹೋಗಿದ್ದೇವೆ ಎಂಬುದು ಕೂಡ ನೆನಪಿರುವುದಿಲ್ಲ. ಅವರು ಅನ್ಯ ಶರೀರಗಳಲ್ಲಿ ಪ್ರವೇಶಮಾಡಿ ಈ ಪ್ರೇತ ಜೀವನದಿಂದಲೇ ಹೆಚ್ಚು ಹೆಚ್ಚು ಸುಖವನ್ನು ಗಳಿಸಲು ಪ್ರಯತ್ನಿಸುತ್ತಾರೆ. ಯಾವುದೇ ವ್ಯಕ್ತಿ ತನ್ನ ಶರೀರವನ್ನು ಆ ಪ್ರೇತಗಳಿಗೆ ತೆರೆದುಕೊಳ್ಳುತ್ತಾನೋ ಅವನು ಭಯಾನಕವಾದ ಅಪಾಯದಲ್ಲಿರುತ್ತಾನೆ. ಕಾರಣ ಆ ಪ್ರೇತಾತ್ಮಗಳು ಅವನ ಜೀವನಸತ್ಯವನ್ನು ಶೋಷಣೆ ಮಾಡುತ್ತವೆ.</p>
		<p>ಈ ಸಂಸಾರದಲ್ಲಿ ಭಗವಂತನೊಬ್ಬನನ್ನು ಬಿಟ್ಟರೆ ಬೇರಾವುದೂ ಶಾಶ್ವತವಲ್ಲ. ವಿಮೋಚನೆ ಎಂದರೆ ಸತ್ಯವನ್ನು ಅರಿಯುವುದು. (ಸತ್ಯವನ್ನು ಅರಿತು) ನಾವು ಏನೋ ಆಗಿಬಿಡುವುದಿಲ್ಲ. ನಮ್ಮ ನಿಜಸ್ವರೂಪದಲ್ಲಿ ನಾವು ಏನಾಗಿರುವೆವೋ ಹಾಗೆ ಇರುತ್ತೇವೆ. ವಿಮೋಚನೆ ಬರುವುದು ಶ್ರದ್ದೆಯಿಂದ; ಕರ್ಮಕ್ಕಂಟಿ ಕೊಂಡಿರುವುದರಿಂದಲ್ಲ. ಇದು ಜ್ಞಾನದ ಪ್ರಶ್ನೆ ! ನೀವು ಏನಾಗಿದ್ದೀರೋ ನಿಮಗದರ</p>
		<p>ಬೋಧೆಯಾಗಬೇಕು. ಅಲ್ಲಿಗೆ ಕೆಲಸ ಮುಕ್ತಾಯವಾಗುವುದು. ಆಗ ಸ್ವಪ್ನವು ಕಳೆಯುವುದು. ಈಗ ನೀವು (ಮತ್ತು ಇತರರು) ಸ್ವಪ್ನದಲ್ಲಿದ್ದೀರಿ. ಯಾವಾಗ ಅವರು ಕಾಲವಾಗುತ್ತಾರೋ ಅವರು ತಮ್ಮ (ಸ್ವಪ್ಪದ) ಸ್ವರ್ಗಕ್ಕೆ ಹೋಗುತ್ತಾರೆ. ಆ ಸ್ವಪ್ನದಲ್ಲಿಯೇ ವಾಸಿಸುತ್ತಿರುತ್ತಾರೆ. ಆ ಸ್ವಪ್ನ ಮುಕ್ತಾಯವಾದಾಗ ಮತ್ತೊಂದು ಸುಂದರವಾದ ಶರೀರವನ್ನು ಪಡೆದು ಇಲ್ಲಿ ಹುಟ್ಟುತ್ತಾರೆ. ಅವರೇ ಒಳ್ಳೆಯ ವ್ಯಕ್ತಿಗಳು. <sup><a epub:type="noteref" href="999-aside.xhtml#id-001-89">*</a></sup> ಜ್ಞಾನಿ ಹೇಳುತ್ತಾನೆ: “ಈ ಎಲ್ಲ ಆಸೆಗಳೂ ನನ್ನಿಂದ ಅಳಿಸಿಹೋಗಿವೆ. ಈ ಬಾರಿ ಈ ಗದ್ದಲಗಳ ಗೊಡವೆಯೇ ಬೇಡ'' ಎಂದು. ಅವನು ಜ್ಞಾನ ಪ್ರಾಪ್ತಿಗಾಗಿ ಪ್ರಯತ್ನಿಸಿ ಕಷ್ಟಪಟ್ಟು ಹೋರಾಡುತ್ತಾನೆ. ಆಗ ಮನಗಾಣುತ್ತಾನೆ - ಇದೆಂತಹ ಕನಸು, ಇದೆಂತಹ ಭ್ರಾಂತಿ - ಈ (ಕನಸು ಕಾಣುವುದು) ಸ್ವರ್ಗ, ಸಂಸಾರ, ಇನ್ನೂ ಅನಿಷ್ಟವಾದುವುಗಳನ್ನು ಕಟ್ಟುವುದು - ಇವುಗಳೆಲ್ಲವನ್ನೂ ನೋಡಿ ನಗುತ್ತಾನೆ.</p>
	</section>
	<section class="level1 unnumbered" epub:type="chapter" role="doc-chapter" id="id-046">
		<h1 class="level1-title" epub:type="title">ಅನುಷ್ಠಾನ ಧರ್ಮ: ಪ್ರಾಣಾಯಾಮ ಮತ್ತು ಧ್ಯಾನ <sup><a epub:type="noteref" href="999-aside.xhtml#id-001-90">*</a></sup></h1>
		<p>(1900ರ 5ನೇ ಏಪ್ರಿಲ್‌ರಂದು ಸ್ಯಾನ್‌ಫ್ರಾನ್ಸಿಸ್ಕೋದಲ್ಲಿ ಕೊಟ್ಟ ಉಪನ್ಯಾಸ)</p>
		<p>ಅನುಷ್ಠಾನ ಧರ್ಮದ ಬಗೆಗಿನ ಪ್ರತಿಯೊಬ್ಬ ವ್ಯಕ್ತಿಯ ವಿಚಾರವೂ, ಅನುಷ್ಠಾನದ ಸಂಬಂಧವಾಗಿ ಆ ವ್ಯಕ್ತಿ ಹೊಂದಿರುವ ಸಿದ್ದಾಂತಕ್ಕೂ ಹಾಗೂ ಆತ ಕಾರ್ಯಾರಂಭ ಮಾಡುವಾಗ ತಳೆದಿರುವ ದೃಷ್ಟಿಕೋನಕ್ಕೂ ಅನುರೂಪವಾಗಿರುತ್ತದೆ. (ಅನುಷ್ಠಾನ ಯೋಗ್ಯವಾದ) ಕರ್ಮವಿದೆ, ಭಕ್ತಿ - ಉಪಾಸನೆಗಳಿವೆ, ಜ್ಞಾನವಿದೆ.</p>
		<p>ದಾರ್ಶನಿಕನ ಅಭಿಪ್ರಾಯದಲ್ಲಿ ಜ್ಞಾನ ಮತ್ತು ಅಜ್ಞಾನವೇ ಮುಕ್ತಿ ಮತ್ತು ಬಂಧನಗಳಿಗಿರುವ ವ್ಯತ್ಯಾಸಕ್ಕೆ ಕಾರಣವಾಗಿದೆ. ಆತನಿಗೆ ಜ್ಞಾನವೇ ಗುರಿ ಮತ್ತು ಅನುಷ್ಠಾನ ಎಂದರೆ ಆ ಜ್ಞಾನವನ್ನು ಪಡೆಯುವುದೇ ಆಗಿದೆ... ಭಕ್ತ ಅಥವಾ ಉಪಾಸಕನ ಅನುಷ್ಠಾನಧರ್ಮವಾದರೂ, ಪ್ರೇಮ ಮತ್ತು ಭಕ್ತಿಯ ಅಮಿತವಾದ ಶಕ್ತಿಯಲ್ಲಡಗಿದೆ... ಹಾಗೆಯೇ ಕರ್ಮಮಾರ್ಗಿಯು ಸತ್ಕರ್ಮಗಳನ್ನು ಹಾಗೂ ಒಳಿತನ್ನು ಮಾಡುವುದನ್ನೇ ತನ್ನ ಅನುಷ್ಠಾನಧರ್ಮವನ್ನಾಗಿ ಮಾಡಿಕೊಂಡಿರುತ್ತಾನೆ. ಹೀಗೆ ನಾವು ಅನ್ಯತ್ರ ಎಲ್ಲದರಲ್ಲಿಯೂ ನೋಡುವಂತೆ, ಮತ್ತೊಬ್ಬರ ಆದರ್ಶ ಮತ್ತು ಮಾನದಂಡವನ್ನು ಅಲಕ್ಷಿಸಿ ನಮ್ಮ ಮಾನದಂಡದಿಂದಷ್ಟೇ ಪ್ರಪಂಚವನ್ನು ಅಳೆದು ಅದನ್ನು ಕಟ್ಟಿಹಾಕಲು ಯಾವಾಗಲೂ ಪ್ರಯತ್ನಿಸುತ್ತಿರುತ್ತೇವೆ. ಪ್ರೇಮಭರಿತನಾದ, ಹೃದಯವಂತನಾದ ವ್ಯಕ್ತಿಗೆ ತನ್ನ ಸಹಜೀವಿಗಳಿಗೆ ಒಳಿತನ್ನು ಮಾಡುವುದೇ ಅವನ ಅನುಷ್ಠಾನ ಧರ್ಮ, ಮನುಷ್ಯರು ಆಸ್ಪತ್ರೆಗಳನ್ನು ಕಟ್ಟಲು ಸಹಾಯ ಮಾಡದಿದ್ದರೆ ಅವರಿಗೆ ಯಾವುದೇ ಧರ್ಮವಾಗಲೀ ಇಲ್ಲ ಎಂದು ಭಾವಿಸುತ್ತಾನೆ. ಆದರೆ ಪ್ರತಿಯೊಬ್ಬರೂ ಅದನ್ನೇ ಮಾಡಬೇಕೆಂಬುದರಲ್ಲಿ ಯಾವ ಯುಕ್ತಿಯೂ ಇಲ್ಲ. ಹಾಗೆಯೇ ದಾರ್ಶನಿಕರೂ ಅವರಂತೆಯೇ... ಜ್ಞಾನವನ್ನು ಸಾಧಿಸಿರದ ಪ್ರತಿಯೊಬ್ಬನನ್ನೂ ಅವಹೇಳನ ಮಾಡಬಹುದು. ಜನರು 20 ಸಾವಿರ ಆಸ್ಪತ್ರೆಗಳನ್ನು ಕಟ್ಟಬಹುದು. ದಾರ್ಶನಿಕನು ಅವರನ್ನು ದೇವತೆಗಳು ಸಾಕಿದ ಭಾರವಾಹಕ ಪಶುಗಳಷ್ಟೇ ಎಂದು ತೀರ್ಮಾನಿಸುತ್ತಾನೆ. ಉಪಾಸಕನೂ ತನ್ನದೇ ಆದ ವಿಚಾರವನ್ನು ಹಾಗೂ ಮಾನದಂಡವನ್ನು (ಈ ರೀತಿ) ಹೊಂದಿರುತ್ತಾನೆ: ಯಾರು ಭಗವಂತನನ್ನು ಪ್ರೀತಿಸಲಾರರೋ ಅವರು ಯಾವ ಕೆಲಸ ಮಾಡಿದರೇನಂತೆ, ಒಟ್ಟಿನಲ್ಲಿ ಯಾವ ಪ್ರಯೋಜನಕ್ಕೂ ಬಾರದವರೆಂದು, ಯೋಗಿ ಚಿತ್ತವೃತ್ತಿ ನಿರೋಧದಲ್ಲಿ ಹಾಗೂ ಆಂತರಿಕ ಪ್ರಕೃತಿಯ ಮೇಲೆ ಸಂಪೂರ್ಣ ಜಯ ಸಾಧಿಸುವುದರಲ್ಲಿ ಬಲವಾಗಿ ನಂಬುತ್ತಾನೆ. “ಆ ದಿಕ್ಕಿನಲ್ಲಿ ಎಷ್ಟನ್ನು ಸಾಧಿಸಿದ್ದೀರಿ? ನಿಮ್ಮ ಇಂದ್ರಿಯ ಮತ್ತು ಶರೀರಗಳನ್ನು ಎಷ್ಟು ಹತೋಟಿಯಲ್ಲಿಟ್ಟಿದ್ದೀರಿ' - ಎಂದಷ್ಟೇ ಯೋಗಿ ಕೇಳುವುದು. ನಾವು ಆಗಲೇ ಹೇಳಿದಂತೆ ಪ್ರತಿಯೊಬ್ಬನೂ ಇತರರನ್ನು ತನ್ನ ಮಾನದಂಡದಿಂದ ಅಳೆಯುತ್ತಾನೆ.</p>
		<p>ಭಾರತದಲ್ಲಿ ಕೆಲವರು ಮಾಡಿರುವಂತೆ, ಮನುಷ್ಯನು ಇಲಿಗಳ ಬೆಕ್ಕುಗಳ ಹೊಟ್ಟೆ ತುಂಬಿಸುವುದಕ್ಕಾಗಿ ಲಕ್ಷಾಂತರ ಡಾಲರುಗಳನ್ನು ದಾನ ಮಾಡಿರಬಹುದು. ಅವರೆನ್ನುವುದೇನೆಂದರೆ, ಮನುಷ್ಯರು ತಮ್ಮ ಬಗ್ಗೆ ತಾವೇ ಕಾಳಜಿ ವಹಿಸಬಲ್ಲರು, ಆದರೆ ಪಾಪ ! ಪ್ರಾಣಿಗಳಿಗೆ ಅದಾಗದೆಂದು. ಅದು ಅವರ ವಿಚಾರ. ಆದರೆ ಯೋಗಿಗಾದರೋ (ಆಂತರಿಕ) ಪ್ರಕೃತಿಯ ಮೇಲಿನ ಸ್ವಾಮ್ಯತೆಯೇ ಗುರಿ... ಅವನು ಮನುಷ್ಯನನ್ನು ಆ ಮಾನದಂಡದಿಂದಲೇ ಅಳೆಯುವುದು.</p>
		<p>ನಾವು ಯಾವಾಗಲೂ ಅನುಷ್ಠಾನ ಧರ್ಮವನ್ನು ಕುರಿತು ಮಾತನಾಡುತ್ತೇವೆ. ಆದರೆ ನಮ್ಮ ದೃಷ್ಟಿಯಲ್ಲಿ ಅದು ಅನುಷ್ಠಾನಯೋಗ್ಯವಾಗಿರಲೇಬೇಕು. ವಿಶೇಷತ: ಪಾಶ್ಚಿಮಾತ್ಯ ದೇಶಗಳಲ್ಲಂತೂ ಈ ಮಾತಿನ ಅರ್ಥ ಹೀಗೆಯೇ. ಪ್ರಾಟೆಸ್ಟಂಟರ ಆದರ್ಶ ಸತ್ಕರ್ಮಗಳನ್ನು ಮಾಡುವುದು. ಅವರು ಭಕ್ತಿ, ದರ್ಶನ ಇವುಗಳ ಬಗ್ಗೆ ಅಷ್ಟು ಲಕ್ಷ ಕೊಡುವುದಿಲ್ಲ. ಅವುಗಳಲ್ಲಿ ಏನೂ ಉಪಯುಕ್ತವಾದುದು ಇಲ್ಲವೆಂದೇ ಭಾವಿಸುತ್ತಾರೆ. ಅವರೆನ್ನುತ್ತಾರೆ, ನಿಮ್ಮ ಜ್ಞಾನದಿಂದ ಆಗುವುದೇನು? ಮನುಷ್ಯ ಏನನ್ನಾದರೂ (ಸತ್ಕರ್ಮಗಳನ್ನು ) ಮಾಡಬೇಕು, ಒಂದಿಷ್ಟು ಲೋಕಕಲ್ಯಾಣ ಅಷ್ಟೇ ! ಚರ್ಚುಗಳಾದರೋ ಹಗಲೂ ರಾತ್ರಿ ಕಲ್ಲೆದೆಯ ಅಜೇಯತಾವಾದದ ವಿರುದ್ದ ಕೂಗೆಬ್ಬಿಸುತ್ತಿರುತ್ತವೆ. ಆದರೆ (ವಿಪರ್ಯಾಸವೆಂದರೆ) ತಾವೇ ಆ (ಅಜೇಯತಾ ವಾದಿಗಳ) ದಿಕ್ಕಿನಲ್ಲಿ ತೀವ್ರಗತಿಯಲ್ಲಿ ವಾಲುತ್ತಿರುವ ಹಾಗಿದೆ. ಕಲ್ಲೆದೆಯ ಗುಲಾಮರು ! ಇದು ಪ್ರಯೋಜನ ದೃಷ್ಟಿಯ ಧರ್ಮ! ಈಗ ಸಧ್ಯದಲ್ಲಿರುವ (ಧರ್ಮವೆಂಬುದರ ) ಆಶಯ ಅಷ್ಟೆ. ಆದ್ದರಿಂದಲೇ ಕೆಲವು ಬೌದ್ಧರು ಈ ಪಾಶ್ಚಾತ್ಯ ದೇಶಗಳಲ್ಲಿ ಅಷ್ಟೊಂದು ಜನಪ್ರಿಯರಾಗಿರುವುದು. ಜನರಿಗೆ ದೇವರಿದ್ದಾನೋ ಇಲ್ಲವೋ ಅಥವಾ ಆತ್ಮವೆಂಬುದು ಇದೆಯೋ ಇಲ್ಲವೋ ಗೊತ್ತಿಲ್ಲ. ಈ ಪ್ರಪಂಚವೆಲ್ಲ ದುಃಖದಿಂದ ಕೂಡಿದೆ. ಈ ಪ್ರಪಂಚಕ್ಕೆ ಸಹಾಯಮಾಡಲು ಪ್ರಯತ್ನಿಸಿ - (ಎಂಬುದು ಅವರ ನಿಲುವು. )</p>
		<p>(ಆದರೆ) ನಾವಿಂದು ಉಪನ್ಯಾಸಕ್ಕಾಗಿ ಇಟ್ಟುಕೊಂಡಿರುವ ಯೋಗಸಿದ್ದಾಂತ ಆ ನಿಲುವಿನಿಂದ ಕೂಡಿದ್ದಲ್ಲ. (ಅದರ ಬೋಧನೆಯೇ) ಆತ್ಮವೆಂಬುದಿದೆ ಮತ್ತು ಈ ಆತ್ಮನಲ್ಲಿಯೇ ಎಲ್ಲ ಶಕ್ತಿಯೂ ಇದೆ ಎಂಬುದು. ಈ ಶಕ್ತಿ ಆಗಲೇ ಅದರಲ್ಲಿ ಅಂತರ್ನಿಹಿತವಾಗಿದೆ. ನಾವು ಈ ಶರೀರದ ಮೇಲೆ ಸ್ವಾಮ್ಯತೆ ಪಡೆಯಬಲ್ಲೆವಾದರೆ ಆ ಎಲ್ಲ ಶಕ್ತಿಯೂ ಹೊರಗೆ ಪ್ರಕಾಶಗೊಳ್ಳುತ್ತದೆ. ಎಲ್ಲ ಜ್ಞಾನವೂ ಆತ್ಮನಲ್ಲಿಯೇ ಇದೆ. ಜನ ಇಷ್ಟೊಂದು ಪರದಾಡುತ್ತಿರುವುದು ಏತಕ್ಕೆ? ದುಃಖವನ್ನು ಕಡಮೆ ಮಾಡುವುದಕ್ಕಾಗಿ... ನಮ್ಮ ಶರೀರದ ಮೇಲೆ ನಾವು ಸ್ವಾಮ್ಯತೆಯನ್ನು ಪಡೆಯದಿರುವುದೇ ಎಲ್ಲ ಅತೃಪ್ತಿ ಅಶಾಂತಿಗೂ ಕಾರಣ... ನಾವೆಲ್ಲ ಕುದುರೆಯನ್ನು ಗಾಡಿಯ ಹಿಂಭಾಗದಲ್ಲಿ ಟು, ಹಿಂದು ಮುಂದೆ ಮಾಡಿ ಕ್ರಮವಿಪರ್ಯಯ ಮಾಡುತ್ತಿದ್ದೇವೆ... ಉದಾಹರಣೆಗೆ ಕರ್ಮಮಾರ್ಗವನ್ನೇ ತೆಗೆದುಕೊಳ್ಳಿ. ನಾವು ಒಳ್ಳೆಯದನ್ನು ಮಾಡಲು ಪ್ರಯತ್ನಿಸುತ್ತಿದ್ದೇವೆ - ಬಡವರನ್ನು ಸಂತೈಸುವುದರ ಮೂಲಕ, ಆದರೆ ದುಃಖವನ್ನುಂಟುಮಾಡಿದ ಮೂಲಕಾರಣದ ಬಗ್ಗೆ ನಮಗೇನೂ ಗೊತ್ತಿಲ್ಲ. ಇದು</p>
		<p>ಹೇಗೆಂದರೆ ಸಮುದ್ರದಲ್ಲಿರುವ ನೀರನ್ನೆಲ್ಲಾ ಒಂದು ಬಕೆಟ್‌ನಿಂದ ಖಾಲಿಮಾಡಲು ತೊಡಗಿದಂತೆ. ಪ್ರತಿಬಾರಿಯೂ (ನೀರು) ಮತ್ತೂ ತುಂಬಿ ಕೊಳ್ಳುತ್ತಿರುತ್ತದಷ್ಟೆ. ಯೋಗಿ ಇದರಲ್ಲಿನ ಅಸಂಬದ್ಧತೆ ಮತ್ತು ಮೂರ್ಖತೆಯ ವೈಪರೀತ್ಯವನ್ನು ಮನಗಾಣುತ್ತಾನೆ. (ಅವನು ಹೇಳುವುದೇನೆಂದರೆ) ದುಃಖದಿಂದ ಪಾರಾಗಬೇಕಾದರೆ ಮೊದಲು ದುಃಖದ ಕಾರಣವನ್ನು ಅರಿಯಬೇಕು. ನಾವು ಯಥಾಶಕ್ತಿ ಒಳ್ಳೆಯದನ್ನು ಮಾಡಲು ಪ್ರಯತ್ನಿಸುತ್ತೇವೆ. ಇದು ಏತಕ್ಕಾಗಿ? ವಾಸಿಯಾಗಲಾರದ ಯಾವುದಾದರೂ ವ್ಯಾಧಿ ಇದ್ದರೆ ನಾವೇಕೆ ನಮ್ಮ ಆರೈಕೆಗಾಗಿ ಅಷ್ಟೊಂದು ಹೋರಾಡಬೇಕು ? ಪ್ರಯೋಜನ</p>
		<p>Qಂದು ತಲೆ ಕೆಡಿಸಿಕೊಳ್ಳಬೇಡಿ'' ಎಂದು ಹೇಳಿದರೆ. ಅದರಿಂದ ಯೋಗಿಗಾಗಲೀ ಪ್ರಪಂಚಕ್ಕಾಗಲೀ ಆಗಬೇಕಾದ್ದೇನು ? ಅಂತಹ ಮನೋಭಾವದಿಂದ ಪ್ರಪಂಚಕ್ಕೆ ಯಾವುದೇ ಒಳಿತಾಗಲೀ ಉಂಟಾಗುವುದಿಲ್ಲ. ಎಂದೆಂದೂ ಅಧಿಕಾಧಿಕ ದುಃಖವಷ್ಟೇ ಇರುತ್ತದೆ...</p>
		<p>ಯೋಗಿ ಹೇಳುವುದೇನೆಂದರೆ ನೀವು ಇದೆಲ್ಲದರ ಮೂಲಕ್ಕೆ ಹೋಗಬೇಕು. ಈ ಸಂಸಾರದಲ್ಲಿ ಏಕೆ ದುಃಖವಿದೆ? ಇದಕ್ಕೆ ಯೋಗಿಯ ಉತ್ತರ: 'ಇದೆಲ್ಲ ನಮ್ಮ ಮೂರ್ಖತೆಯಿಂದುಂಟಾದುದು; ನಮ್ಮ ದೇಹದ ಮೇಲೆ ಸರಿಯಾದ ಸ್ವಾಮ್ಯತೆ . ಇಲ್ಲದಿರುವುದೇ ಕಾರಣ. ಅಷ್ಟಲ್ಲದೆ (ಬೇರೇನೂ ಅಲ್ಲ).” ಈ ದುಃಖವನ್ನು (ಜಯಿಸಲು) ಸಾಧ್ಯವಾದ ಮಾರ್ಗವನ್ನು ನಮಗೆ ಉಪದೇಶಿಸುತ್ತಾನೆ. ನೀವೇನಾದರೂ ಈ ರೀತಿ ನಿಮ್ಮ ಶರೀರದ ಮೇಲೆ ನಿಯಂತ್ರಣ ಪಡೆದರೆ ಪ್ರಪಂಚದಲ್ಲಿರುವ ದುಃಖವೆಲ್ಲ ನಾಶವಾಗುವುದು. ಪ್ರತಿಯೊಂದು ಆಸ್ಪತ್ರೆಯೂ ಹೆಚ್ಚು ಹೆಚ್ಚು ಅಸ್ವಸ್ಥರು ಅಲ್ಲಿ ಬರಲೆಂದು ಬೇಡುತ್ತಿರುತ್ತದೆ. ನೀವು ದಾನಮಾಡಬೇಕೆಂದು ಯೋಚಿಸಿದ ಪ್ರತಿಬಾರಿಯೂ, ನಿಮ್ಮ ದಾನವನ್ನು ಸ್ವೀಕಾರಮಾಡಲು ಯಾವ ಭಿಕಾರಿಯಿದ್ದಾನೆ ಎಂದುಕೊಳ್ಳುತ್ತೀರಿ. “ಪ್ರಭುವೇ, ಈ ಪ್ರಪಂಚವೆಲ್ಲ ದಾನಿಗಳಿಂದ ತುಂಬಿರಲಿ' - ಎಂದು ನೀವು ಹೇಳಿದಾಗ ನಿಮ್ಮ ಇಂಗಿತ ಇಷ್ಟೆ - ಈ ಪ್ರಪಂಚವು ಭಿಕಾರಿಗಳಿಂದ ತುಂಬಿರಲಿ ಎಂದು. ಈ ಪ್ರಪಂಚವೆಲ್ಲ (ದಾನವೇ ಮುಂತಾದ) ಒಳ್ಳೆಯ ಕರ್ಮಗಳಿಂದ ತುಂಬಿರಲಿ (ಎಂದಾಗ) ಈ ಪ್ರಪಂಚ ದುಃಖದಿಂದ ತುಂಬಿರಲಿ (ಎಂದೇ). ಇದು ನಖಶಿಖಾಂತ ಗುಲಾಮಗಿರಿಯಷ್ಟೇ !</p>
		<p>ಯೋಗಿ ಹೇಳುತ್ತಾನೆ: ನೀವು ದುಃಖ ಏತಕ್ಕಿದೆ ಎಂಬುದನ್ನು ಮೊದಲು ಅರಿತರೆ ಮಾತ್ರ ಧರ್ಮ ಅನುಷ್ಠಾನಪೂರ್ಣವಾಗಿರುತ್ತದೆ. ಪ್ರಪಂಚದ ಎಲ್ಲ ದುಃಖವೂ ಇಂದ್ರಿಯಗಳಲ್ಲಿದೆ. ಸೂರ್ಯ, ಚಂದ್ರ, ನಕ್ಷತ್ರಗಳಲ್ಲಿ ಯಾವುದಾದರೂ ರೋಗದ ನರಳಾಟವಿದೆಯೇನು? ನಿಮ್ಮ ಊಟ ತಯಾರುಮಾಡಲು ಬೇಕಾದ ಬೆಂಕಿಯೇ ಮಗುವಿನ ಬೆರಳನ್ನು ಸುಡುತ್ತದೆ. ಅದು ಬೆಂಕಿಯ ದೋಷವೇ ? ಬೆಂಕಿ ಧನ್ಯವಾದುದು ! ವಿದ್ಯುಚ್ಛಕ್ತಿಯೂ ಧನ್ಯವಾದುದು !ಕಾರಣ ಅದು ಪ್ರಕಾಶವನ್ನು ಕೊಡುತ್ತದೆ... ನೀವು ಯಾರಮೇಲೆ ತಪ್ಪನ್ನು ಹೊರಿಸುತ್ತೀರಿ? ಪಂಚಭೂತಗಳ ಮೇಲಂತೂ ಆಗದು. ಈ ಪ್ರಪಂಚ ಒಳ್ಳೆಯದೂ ಅಲ್ಲ, ಕೆಟ್ಟದ್ದೂ ಅಲ್ಲ. ಪ್ರಪಂಚ ಪ್ರಪಂಚವೇ ! ಬೆಂಕಿ ಬೆಂಕಿಯೇ ! ನಿಮ್ಮ ಬೆರಳನ್ನು ಅದರಲ್ಲಿ ಸುಟ್ಟುಕೊಂಡರೆ ನೀವೊಬ್ಬ</p>
		<p>ಮೂರ್ಖರು. ನೀವು (ಅದರಿಂದ ಊಟ ತಯಾರುಮಾಡಿ ನಿಮ್ಮ ಹಸಿವನ್ನು ಹಿಂಗಿಸಿಕೊಂಡರೆ) ನೀವೊಬ್ಬ ವಿವೇಕಿಗಳು. ಅಷ್ಟೇ ವ್ಯತ್ಯಾಸ, ಪರಿಸ್ಥಿತಿ ಎಂದೂ ಒಳ್ಳೆಯದಾಗಿ ಆಗಲಿ, ಕೆಟ್ಟದಾಗಿ ಆಗಲಿ ಇರಲಾರದು. ಈ ಪ್ರಪಂಚ ಒಳ್ಳೆಯದು ಅಥವಾ ಕೆಟ್ಟದ್ದು ಎಂಬುದರ ಅರ್ಥವಾದರೂ ಏನು? ದುಃಖ ಮತ್ತು ಸುಖಗಳು ಇಂದ್ರಿಯಲೋಲುಪನಾದ ವೈಯಕ್ತಿಕ ಜೀವಿಗೆ ಮಾತ್ರ ಸೇರಿದ್ದಾಗಿವೆ. ಯೋಗಿಗಳ ಪ್ರಕಾರ ಪ್ರಕೃತಿಯು ಭೋಗ್ಯ ಮತ್ತು ಆತ್ಮವು ಭೋಕ್ಕಾ (ಅನುಭವಿಸುವವನು). ಎಲ್ಲ ದುಃಖ ಮತ್ತು ಸುಖಗಳು ಎಲ್ಲಿವೆ? ಈ ಇಂದ್ರಿಯಗಳಲ್ಲಿ, ಇಂದ್ರಿಯಗಳ (ಒಡನೆ ನಮಗಿರುವ) ಸಂಸ್ಪರ್ಶವೇ ಶರೀರದ ಸುಖಕ್ಕೂ ಮತ್ತು ನೋವಿಗೂ, ಶೀತೋಷ್ಣಗಳಿಗೂ ಕಾರಣ. ಈಗ ಇಂದ್ರಿಯಗಳು ನಮ್ಮನ್ನು (ತಮ್ಮ ವಶದಲ್ಲಿಟ್ಟುಕೊಂಡು) ಅವುಗಳ ಆಜ್ಞಾಧಾರಕರಾಗಿರುವಂತೆ ಮಾಡಿವೆ. ಹಾಗಾಗಲು ಬಿಡದೆ ನಾವು ಇಂದ್ರಿಯಗಳನ್ನು ನಿಯಂತ್ರಿಸಬಲ್ಲೆವಾದರೆ ಮತ್ತು ಅವುಗಳು ಏನನ್ನು ಸಂವೇದಿಸಬೇಕು ಎಂಬುದನ್ನು ಆದೇಶಿಸಬಲ್ಲೆವಾದರೆ - ಅವು ನಮ್ಮ ಆದೇಶವನ್ನು ಪಾಲಿಸಿ, ನಮ್ಮ ಗುಲಾಮರಂತಾದರೆ, ನಮ್ಮ ಸಮಸ್ಯೆ ಒಮ್ಮೆಲೇ ಪರಿಹಾರವಾದಂತೆಯೇ. ನಾವು ಇಂದ್ರಿಯಗಳಿಂದ ಬದ್ಧರಾಗಿದ್ದೇವೆ. ಅವು ನಮ್ಮನ್ನು ಹೇಗೆಂದರೆ ಹಾಗೆ ಕುಣಿಸಿ ನಮ್ಮನ್ನು ಮೂರ್ಖರನ್ನಾಗಿಸಿವೆ.</p>
		<p>(ಉದಾಹರಣೆಗೆ ) ಇಲ್ಲೊಂದು ದುರ್ಗಂಧವಿದೆ. ಅದು ನಮ್ಮ ಮೂಗನ್ನು ಪ್ರವೇಶಿಸಿದೊಡನೆಯೇ ನನಗೆ ಕಸಿವಿಸಿಯಾಗುತ್ತದೆ. ನಾನು ನನ್ನ ಮೂಗಿನ ಗುಲಾಮ. ನಾನು (ಆ ರೀತಿ) ಗುಲಾಮನಾಗಿರದಿದ್ದರೆ, ನಾನದನ್ನು ಲಕ್ಷಿಸುತ್ತಲೇ ಇರಲಿಲ್ಲ. ಒಬ್ಬನು ನನ್ನನ್ನು ಬೈಯುತ್ತಾನೆ. ಅವನ ಬೈಗಳು ನನ್ನ ಕಿವಿಯನ್ನು ಪ್ರವೇಶಿಸಿ ನನ್ನ ಮನಸ್ಸಿನಲ್ಲಿ ಮತ್ತು ಶರೀರದಲ್ಲಿ ಉಳಿಯುತ್ತವೆ. ನಾನೇನಾದರೂ (ಇಂದ್ರಿಯಗಳ ) ಒಡೆಯನಾಗಿದ್ದರೆ - ನಾನು ಹೇಳುತ್ತೇನೆ: "ಅವುಗಳ ಪಾಡಿಗೆ ಅವುಗಳಿರಲಿ, ಅವು ನನಗೇನೂ ಅಲ್ಲ. ನಾನು ದುಃಖಿಯೂ ಅಲ್ಲ. ನಾನು (ಅವುಗಳ ಬಗ್ಗೆ ತಲೆಕೆಡಿಸಿ ಕೊಳ್ಳುವುದೂ ಇಲ್ಲ.” ಇದು ನೇರವಾದ, ಸರಳವಾದ, ಮತ್ತು ಸ್ಪಷ್ಟವಾದ ಸತ್ಯ..</p>
		<p>ಬಗೆಹರಿಸಬೇಕಾದ ಮತ್ತೊಂದು ಸಮಸ್ಯೆಯೆಂದರೆ – ಇದು ಅನುಷ್ಠಾನಸಾಧ್ಯವೇ ಎಂಬುದು. ಮನುಷ್ಯ ತನ್ನ ದೇಹದ ಮೇಲೆ ಸಂಪೂರ್ಣ ನಿಯಂತ್ರಣ ಶಕ್ತಿಯನ್ನು ಪಡೆಯಲು ಸಾಧ್ಯವೇ? ಯೋಗ ಹೇಳುತ್ತದೆ: ಇದು ಅನುಷ್ಠಾನಸಾಧ್ಯ ಎಂದು. ಒಂದು ವೇಳೆ ಹಾಗಲ್ಲ ಎಂದುಕೊಳ್ಳೋಣ. ನಿಮ್ಮ ಮನಸ್ಸಿನಲ್ಲಿ ಅನೇಕ ಸಂದೇಹಗಳಿರಬಹುದು. (ಆದರೆ) ನೀವು ಆ ದಿಕ್ಕಿನಲ್ಲಿ ಪ್ರಯತ್ನವನ್ನಂತೂ ಮಾಡಲೇಬೇಕಾಗಿದೆ. (ಕಾರಣ ಇದನ್ನು ಬಿಟ್ಟು ) ಬೇರೆ ದಾರಿಯೇ ಇಲ್ಲ. - <sup><a epub:type="noteref" href="999-aside.xhtml#id-001-91">*</a></sup> ನೀವು ಸದಾ ಲೋಕಹಿತವನ್ನೇ ಮಾಡಬಹುದು. ಆದರೂ ನೀವು ಇಂದ್ರಿಯಗಳ ಗುಲಾಮರಾಗಿದ್ದರೆ ನೀವು ದುಃಖಿಗಳೂ, ನೆಮ್ಮದಿಯಿಲ್ಲದವರೂ ಆಗಿರುತ್ತೀರಿ. ನೀವು ಪ್ರತಿಯೊಂದು ಧರ್ಮದ ದರ್ಶನಶಾಸ್ತ್ರಗಳನ್ನು ಅಧ್ಯಯನ ಮಾಡಬಹುದು. ಈ ದೇಶದಲ್ಲಂತೂ ಜನ ಪುಸ್ತಕಗಳ ಹೊರೆಯನ್ನೇ ತಮ್ಮ ಬೆನ್ನಿನಲ್ಲಿ ಹೊತ್ತಿರುತ್ತಾರೆ. ಆದರೆ ಅವರು ಬರೆ ಪಂಡಿತರು, ಇಂದ್ರಿಯಗಳ ಗುಲಾಮರು. ಆದ್ದರಿಂದಲೇ</p>
		<p>ಅವರು ಸುಖ - ದುಃಖಗಳ (ಹೊಡೆತಕ್ಕೆ ಸಿಲುಕಿರುವರು). ಅವರು ಎರಡು ಸಾವಿರ ಗ್ರಂಥಗಳನ್ನು ಓದುವರು - ಅದು ಸರಿ, ಆದರೆ ಏನಾದರೂ ಸ್ವಲ್ಪ ದುಃಖ ಬಂದಿತೆಂದರೆ ಚಿಂತಾಕ್ರಾಂತರಾಗುತ್ತಾರೆ, ಕಂಗಾಲಾಗುತ್ತಾರೆ, ಉದ್ವಿಗ್ನರಾಗುತ್ತಾರೆ ! ನಿಮ್ಮನ್ನು ನೀವು ಮನುಷ್ಯರೆಂದುಕೊಳ್ಳುತ್ತೀರಿ! ನೀವು ಉದ್ಯುಕ್ತರಾಗಿ... ಆಸ್ಪತ್ರೆಗಳನ್ನು ಕಟ್ಟುತ್ತೀರಿ. (ಆದರೆ) ನೀವು ಮೂರ್ಖರಷ್ಟೇ !</p>
		<p>ಮನುಷ್ಯನಿಗೂ ಮೃಗಗಳಿಗೂ ಇರುವ ವ್ಯತ್ಯಾಸವೇನು? ಆಹಾರ (ನಿದ್ರೆ), ಸಂತಾನೋತ್ಪತ್ತಿ ಮತ್ತು ಭಯ ಮನುಷ್ಯ ಮತ್ತು ಪಶುಗಳೆರಡರಲ್ಲಿಯೂ ಸಮಾನ ರೂಪದಲ್ಲಿರುವಂಥದ್ದೆ. ಆದರೆ ಒಂದು ವ್ಯತ್ಯಾಸವಿದೆ. ಮನುಷ್ಯ ಇವುಗಳನ್ನೆಲ್ಲ ನಿಯಂತ್ರಿಸಿ ದೇವನಾಗಬಲ್ಲ, ಅವನು ಈಶ್ವರನಾಗಬಲ್ಲ, ಪ್ರಭುವಾಗಬಲ್ಲ.'' ಪಶುಗಳು ಇದನ್ನು ಮಾಡಲಾರವು. ಪಶುಗಳೂ ಸಹ ಪರೋಪಕಾರವನ್ನು ಮಾಡಬಲ್ಲವು. ಇರುವೆಗಳು ಮಾಡುತ್ತವೆ, ನಾಯಿಗಳು ಮಾಡುತ್ತವೆ. ಹಾಗಾದರೆ ವ್ಯತ್ಯಾಸವಿರುವುದು ಎಲ್ಲಿ? ಮನುಷ್ಯರು ತಮ್ಮನ್ನೇ (ಜಯಿಸಿದ) ಪ್ರಭುವಾಗಬಲ್ಲರು. ಮನುಷ್ಯರು (ವಾಸನಾ ಜನ್ಯವಾದುದಕ್ಕೆ ಪ್ರತಿಕ್ರಿಯೆಯನ್ನು ತಡೆಯಬಲ್ಲರು... ಪಶುವಾದರೋ ಯಾವುದನ್ನೂ ತಡೆಯಲಾರದು. ಅದು ಎಲ್ಲ ಕಡೆಯಿಂದಲೂ ಪ್ರಕೃತಿಯ ಶೃಂಖಲೆಗಳಿಂದ ಹಿಡಿದಿಡಲ್ಪಟ್ಟಿದೆ. ಅದಷ್ಟೇ ವ್ಯತ್ಯಾಸ. ಒಬ್ಬನು ಪ್ರಕೃತಿಯ (ವಶದಲ್ಲಿಟ್ಟುಕೊಂಡಿರುವ) ಪ್ರಭು, ಮತ್ತೊಂದು ಪ್ರಕೃತಿಯ (ವಶದಲ್ಲಿರುವ) ಗುಲಾಮ. ಪ್ರಕೃತಿಯೆಂದರೆ ಯಾವುದು? ನಮ್ಮ ಪಂಚೇಂದ್ರಿಯಗಳೇ..</p>
		<p>ಯೋಗಶಾಸ್ತ್ರದ ಪ್ರಕಾರ (ಆಂತರಿಕ ಪ್ರಕೃತಿಯ, ಚಿತ್ತವೃತ್ತಿಗಳ ಮೇಲಿನ ವಿಜಯವೇ ) ಏಕಮಾತ್ರ ಉಪಾಯ. ದೇವರಿಗೋಸ್ಕರ (ನಮ್ಮಲ್ಲಿನ) ದಾಹವೇ ಧರ್ಮ, ಲೋಕೋಪಕಾರಿ ಸತ್ಕರ್ಮಗಳು ಮನಸ್ಸನ್ನು ಸ್ವಲ್ಪಮಟ್ಟಿಗೆ ಶಾಂತ ಗೊಳಿಸುತ್ತವೆ, ಅಷ್ಟೇ. ಪರಿಪೂರ್ಣರಾಗಲು ಮಾಡುವ ಈ ಯೋಗ ಸಾಧನೆಗಳೆಲ್ಲವೂ ನಮ್ಮ ಪೂರ್ವ (ಸಂಸ್ಕಾರಗಳ ) ಮೇಲೆ ನಿರ್ಭರವಾಗಿವೆ. ನನ್ನ ಇಡೀ ಜೀವನ ನಾನು (ಯೋಗದ) ಅಧ್ಯಯನದಲ್ಲಿ ತೊಡಗಿದ್ದೇನೆ ಮತ್ತು ಈವರೆಗೂ ನಾನು ಸಾಧಿಸಿರುವ ಪ್ರಗತಿ ಬಹಳ ಅಲ್ಪವಾದುದು. ಆದರೆ ಇದೊಂದೇ ನಿಜವಾದ ಮಾರ್ಗ ಎಂದು ನಂಬಲು ಸಾಕಷ್ಟು ಫಲಿತಾಂಶ ನನಗೆ ದೊರಕಿದೆ. ನಾನೇ ನನ್ನ ಪ್ರಭುವಾಗುವ ಒಂದು ದಿನ ಬರುತ್ತದೆ. ಈ ಜನ್ಮದಲ್ಲಿ ಅಲ್ಲದಿದ್ದರೆ ಮತ್ತೊಂದು ಜನ್ಮದಲ್ಲಾಗಬಹುದು. ಆದರೆ ನನ್ನ ಹೋರಾಟವಂತೂ ಮುಂದುವರಿಯುತ್ತದೆ, ಅದನ್ನೆಂದೂ ನಾನು ಬಿಡುವುದಿಲ್ಲ. (ಇಲ್ಲಿ ) ಯಾವುದೂ ನಷ್ಟವಾಗುವುದಿಲ್ಲ. ಈ ಕ್ಷಣದಲ್ಲಿ ನಾನು ಸತ್ತುಹೋದರೂ (ನನ್ನ ಮುಂದಿನ ಜನ್ಮದಲ್ಲಿ) ಗತಕಾಲದ ಹೋರಾಟಗಳೆಲ್ಲ (ನನ್ನ ಸಹಾಯಕ್ಕೆ ಬರುತ್ತವೆ). ಒಬ್ಬನ ಮತ್ತು ಮತ್ತೊಬ್ಬನ ನಡುವಿನ ವ್ಯತ್ಯಾಸವನ್ನುಂಟು ಮಾಡುವುದು ಯಾವುದು ಎಂಬುದು ನಿಮಗೆ ಕಾಣುವುದಿಲ್ಲವೇನು? ಅದೇ ಅವರ ಪ್ರಾರಬ್ಧ - (ಪೂರ್ವಜನ್ಮ ಸಂಸ್ಕಾರಗಳು), ಪೂರ್ವ ಸಂಸ್ಕಾರಗಳು ಒಬ್ಬನನ್ನು ಪ್ರತಿಭಾಶಾಲಿಯನ್ನಾಗಿಯೂ ಮತ್ತೊಬ್ಬನನ್ನು ಮೂರ್ಖನನ್ನಾಗಿಯೂ ಮಾಡುತ್ತವೆ. ಪೂರ್ವಸಂಸ್ಕಾರಗಳ ಬಲದಿಂದ ನೀವು ಐದೇ ನಿಮಿಷದಲ್ಲಿ ಯಶಸ್ವಿಯಾಗಬಲ್ಲಿರಿ.</p>
		<p>ಮುಂದಿನ ಕ್ಷಣದಲ್ಲಿ ಏನಾಗುತ್ತದೆ ಎಂಬುದನ್ನು ಯಾರೂ ಹೇಳಲಾರರು. ಒಂದಲ್ಲ ಒಂದು ದಿನ ನಾವೆಲ್ಲರೂ (ಪೂರ್ಣತ್ವವನ್ನು, ಸಿದ್ದಿಯನ್ನು) ಪಡೆಯಲೇಬೇಕು.</p>
		<p>ಯೋಗಿಯು ನಮಗೆ ಕೊಡುವ ಅನುಷ್ಠಾನಿಕ ಪಾಠಗಳಲ್ಲಿ ಅಧಿಕಾಂಶ ನಮ್ಮ ಮನಸ್ಸಿನಲ್ಲಿರುವ ಏಕಾಗ್ರತೆಯ ಶಕ್ತಿ ಮತ್ತು ಧ್ಯಾನಕ್ಕೆ (ಸಂಬಂಧಿಸಿದ್ದಾಗಿದೆ). ನಾವೆಷ್ಟು ಭೌತವಾದಿಗಳಾಗಿದ್ದೇವೆಂದರೆ, ನಮ್ಮ ಬಗ್ಗೆ ನಾವು ಯೋಚಿಸಿದಾಗಲೆಲ್ಲ ದೇಹವನ್ನು ಮಾತ್ರ ಕಾಣಬಲ್ಲೆವು. ದೇಹವೇ ನಮ್ಮ ಆದರ್ಶವಾಗಿದೆ - ಮತ್ತಿನ್ಯಾವುದೂ ಅಲ್ಲ ಆದ್ದರಿಂದ ಸ್ವಲ್ಪ ಶಾರೀರಿಕ ಸಹಾಯದ ಅಗತ್ಯವಿದೆ.</p>
		<p>ಮೊದಲನೆಯದಾಗಿ, ಬಹಳ ಹೊತ್ತಿನವರೆಗೆ ಕದಲದೆ ಕುಳಿತುಕೊಳ್ಳಬಹುದಾದ ಆಸನದಲ್ಲಿ ಸ್ಥಿರವಾದ ಭಂಗಿಯಲ್ಲಿ ಕುಳಿತುಕೊಳ್ಳುವುದು. ಸಕ್ರಿಯವಾಗಿರುವ ಎಲ್ಲ ನಾಡೀ ಪ್ರವಾಹಗಳೂ ಮೇರುದಂಡದ ಮೂಲಕವೇ ಹಾದುಹೋಗುತ್ತವೆ. ಶರೀರದ ಸ್ಕೂಲವಾದ ಭಾರವನ್ನು ಹೊರುವುದಕ್ಕಲ್ಲ ಮೇರುದಂಡವಿರುವುದು. ಆದ್ದರಿಂದ ನಾವು ಕುಳಿತುಕೊಳ್ಳುವ ಆಸನ ಅಥವಾ ಭಂಗಿ ಯಾವರೀತಿ ಇರಬೇಕೆಂದರೆ ಶರೀರದ ಭಾರ ಮೇರುದಂಡದ ಮೇಲೆ ಬೀಳದಂತಿರಬೇಕು. ಅದು ಎಲ್ಲ ಪ್ರಕಾರವಾದ ಭಾರ, ಒತ್ತಡಗಳಿಂದ ಮುಕ್ತವಾಗಿರಲಿ.</p>
		<p>ಮತ್ತೂ ಕೆಲವು ಪೂರ್ವಭಾವಿಯಾದ ವಿಷಯಗಳಿವೆ. ಊಟ, ತಿಂಡಿ, ವ್ಯಾಯಾಮಗಳಿಗೆ ಸಂಬಂಧಿಸಿದಂತೆ ಮುಖ್ಯವಾದ ಪ್ರಶ್ನೆಯಿದೆ...</p>
		<p>ಊಟ, ತಿಂಡಿ ಬಹಳ ಸರಳವಾಗಿರಬೇಕು. ಒಮ್ಮೆಯೋ ಅಥವಾ ಎರಡು ಬಾರಿಯೋ (ಹೆಚ್ಚು) ತೆಗೆದುಕೊಳ್ಳುವುದಕ್ಕಿಂತಲೂ ಕೆಲವೊಂದು ಬಾರಿ (ಸ್ವಲ್ಪ ಸ್ವಲ್ಪ) ತೆಗೆದುಕೊಳ್ಳಬೇಕು. ಯಾವಾಗಲೇ ಆಗಲೀ ಬಹಳ ಹಸಿವಿನಿಂದ ಇರಬಾರದು. ಯಾವನು ಹೆಚ್ಚು ತಿನ್ನುತ್ತಾನೋ ಅವನು ಯೋಗಿಯಾಗಲಾರ. ಯಾವನು ಹೆಚ್ಚು ಉಪವಾಸವಿರುತ್ತಾನೋ ಅವನೂ ಯೋಗಿಯಾಗಲಾರ. ಯಾವನು ಹೆಚ್ಚು ನಿದ್ದೆ ಮಾಡುತ್ತಾನೋ ಅವನಾಗಲೀ ಅಥವಾ ಯಾವನು ಹೆಚ್ಚು ಜಾಗರಣೆ ಮಾಡುತ್ತಾನೋ ಅವನಾಗಲೀ ಯೋಗಿಯಾಗಲಾರ. ಯಾರು ಏನೂ ಕೆಲಸವನ್ನೇ ಮಾಡುವುದಿಲ್ಲವೋ ಮತ್ತೆ ಯಾರು ಮಿತಿಮಿಾರಿ (ದೈಹಿಕ) ಶ್ರಮದ ಕೆಲಸಗಳಲ್ಲಿ ತೊಡಗಿರುತ್ತಾನೋ ಅವನೂ ಯಶಸ್ವಿಯಾಗಲಾರ. ಯೋಗ್ಯವಾದ ಆಹಾರ, ಯೋಗ್ಯವಾದ ವ್ಯಾಯಾಮ, ಯೋಗ್ಯವಾದ ನಿದ್ದೆ, ಯೋಗ್ಯವಾದ ಎಚ್ಚರ - ಇವಿಷ್ಟೂ ಯಾವುದೇ ಯಶಸ್ಸಿಗೂ ಬಹಳ ಅಗತ್ಯ.</p>
		<p>ಯಾವುದು ಯೋಗ್ಯವಾದ ಆಹಾರ, ಅದು ಯಾವ ರೀತಿಯದ್ದಾಗಿರಬೇಕು ಎಂಬುದನ್ನು ನಾವೇ ನಿರ್ಧರಿಸಬೇಕು. ಬೇರೆ ಯಾರೂ ಅದನ್ನು (ನಮಗೋಸ್ಕರ) ನಿರ್ಧರಿಸಲಾರರು. ಸಾಧಾರಣವಾದ ರೂಢಿಯೆಂದರೆ ನಾವು ಉತ್ತೇಜಕವಾದ ಆಹಾರವನ್ನು ತ್ಯಜಿಸಬೇಕು. ನಮ್ಮ ಉದ್ಯೋಗಗಳಿಗೆ ತಕ್ಕಂತೆ ನಮ್ಮ ಆಹಾರವನ್ನು ಹೇಗೆ ಬದಲಾಯಿಸಿಕೊಳ್ಳಬೇಕೆಂಬುದು ನಮಗೆ ಗೊತ್ತಿಲ್ಲ. ಆಹಾರವೇ ನಮ್ಮಲ್ಲಿರುವ ಪ್ರತಿಯೊಂದನ್ನೂ ಉತ್ಪತ್ತಿ ಮಾಡುವುದು ಎಂಬುದನ್ನು ನಾವು ಯಾವಾಗಲೂ</p>
		<p>ಮರೆಯುತ್ತೇವೆ. ಆದ್ದರಿಂದ ನಮಗೆ ಬೇಕಾಗಿರುವ ಶಕ್ತಿಯ ಪ್ರಮಾಣ ಮತ್ತು ರೀತಿಯನ್ನು ಆಹಾರವೇ ನಿರ್ಧರಿಸಬೇಕು.</p>
		<p>ಉಗ್ರವಾದ ವ್ಯಾಯಾಮಗಳ ಅಗತ್ಯವೇನೂ ಇಲ್ಲ... ಮಾಂಸಖಂಡಗಳನ್ನು ಪುಷ್ಟಿಗೊಳಿಸುವುದಷ್ಟೇ ನಿಮಗೆ ಬೇಕಾಗಿದ್ದರೆ ಯೋಗ ನಿಮಗಲ್ಲ. ಈಗ ನಿಮ್ಮಲ್ಲಿರುವ ಶರೀರಕ್ಕಿಂತಲೂ ಸೂಕ್ಷ್ಮವಾದ ಶರೀರವನ್ನು ನೀವು ಉತ್ಪತ್ತಿ ಮಾಡಬೇಕು. ಬಲಾತ್ಕಾರವಾದ (ಶರೀರವನ್ನು ಪೀಡಿಸುವ) ಕಸರತ್ತುಗಳು, ನಿಸ್ಸಂದೇಹವಾಗಿ ಹಾನಿಕರ... ಯಾರು ಮಿತಿಮಿಾರಿ ಕಸರತ್ತುಗಳಲ್ಲಿ ತೊಡಗುವುದಿಲ್ಲವೋ ಅವರೊಡನೆ ವಾಸಿಸಿ. ನೀವು ಉಗ್ರವಾದ ಕಸರತ್ತುಗಳಲ್ಲಿ ತೊಡಗದಿದ್ದಲ್ಲಿ ಹೆಚ್ಚು ಕಾಲ ಬದುಕುತ್ತೀರಿ. ನಿಮ್ಮ (ಜೀವನ) ದೀಪ ಬರೀ ಮಾಂಸಖಂಡಗಳನ್ನು ಪುಷ್ಟಿಗೊಳಿಸುವುದರಲ್ಲೇ ಉರಿದು ಹೋಗುವುದು ಬೇಕಿಲ್ಲ, ಅಲ್ಲವೇ ! ಮೆದುಳಿನೊಂದಿಗೆ ಕೆಲಸ ಮಾಡುವ ಜನರೇ ದೀರ್ಘಕಾಲ ಬದುಕುವವರು. (ಜೀವನ) ದೀಪವನ್ನು ಬೇಗ ಬೇಗ ಉರಿಸಿಬಿಡಬೇಡಿ. ಅದು ನಿಧಾನವಾಗಿ, ಮೆಲ್ಲಗೆ ಶಾಂತವಾಗಿ ಉರಿಯಲಿ, ಪ್ರತಿಯೊಂದು ಉದ್ವೇಗ, ಕಾತರತೆ, ಉಗ್ರ ವ್ಯಾಯಾಮ ಇವುಗಳ ಮೂಲಕ ಜೀವನದೀಪವು ಬೇಗ ಉರಿದುಹೋಗುತ್ತದೆ.</p>
		<p>ಯೋಗ್ಯವಾದ ಆಹಾರ ಎಂದರೆ, ಸಾಧಾರಣವಾಗಿ, ಹೆಚ್ಚು ಖಾರ, ಮಸಾಲೆ ಇರುವ ಪದಾರ್ಥಗಳನ್ನು ಸೇವಿಸಬೇಡಿ. ಯೋಗಿಯ ಪ್ರಕಾರ ಪ್ರಕೃತಿಯ ಗುಣಗಳಿಗನುಗುಣವಾಗಿ ಮನಸ್ಸು ಮೂರು ವಿಧವಾಗಿದೆ. ಒಂದು ತಮಸ್ಸು, ಮಂಕಾಗಿ ಆಲಸ್ಯದಿಂದಿರುವುದು - ಇದು ಆತ್ಮದ ತೇಜಸ್ಸನ್ನು ಹೆಚ್ಚು ಮುಸುಕುವುದು. ನಂತರ ಜನರನ್ನು ಕ್ರಿಯಾಶೀಲರನ್ನಾಗಿ ಮಾಡುವ ರಾಜಸಿಕ ಮನಸ್ಸು ಮತ್ತು ಕೊನೆಯದಾಗಿ ಅವರನ್ನು ಸೌಮ್ಯವಾಗಿ, ಶಾಂತರನ್ನಾಗಿ ಮಾಡುವ ಸಾತ್ವಿಕ ಮನಸ್ಸು. ಕೆಲವರಿರುತ್ತಾರೆ, ಅವರು ಯಾವಾಗಲೂ ನಿದ್ದೆಯ ಮಂಪರಿನಲ್ಲಿರುವ ಪ್ರವಣತೆಯನ್ನು ಹುಟ್ಟಿನಿಂದಲೇ ಹೊಂದಿರುತ್ತಾರೆ. ಅವರ ರುಚಿ ಯಾವಾಗಲೂ ಹಳಸಿಹೋದ ಆಹಾರದ ಕಡೆಗೇ ಅವರು ಕೊಳೆತು ಹರಿದುಹೋಗುವ ಚೀಸಿನಂಥ ಆಹಾರ ಪದಾರ್ಥಗಳನ್ನು ತಿನ್ನುತ್ತಾರೆ. ಅದು ಅವರ ಮಟ್ಟಿಗೆ ಸಹಜ ಪ್ರವೃತ್ತಿ. ನಂತರ ರಾಜಸಿಕ ಜನ - ಅವರ ರುಚಿ ಯಾವಾಗಲೂ ಖಾರ, ಘಾಟು ಮತ್ತು ನಾಡಹೊಡೆಯುತ್ತಿರುವ ಮದ್ಯದಲ್ಲಿಯೇ. </p>
		<p>ಸಾತ್ವಿಕ ಜನರು ಯೋಚನಾಪರರೂ, ಶಾಂತರೂ, ತಾಳ್ಮೆಯುಳ್ಳವರೂ ಆಗಿರುತ್ತಾರೆ. ಅವರು ಆಹಾರವನ್ನು ಸಣ್ಣ ಪ್ರಮಾಣದಲ್ಲಿ ತೆಗೆದುಕೊಳ್ಳುತ್ತಾರೆ. ಕೆಟ್ಟುಹೋದದ್ದನ್ನು ಅವರೆಂದಿಗೂ ಸೇವಿಸುವುದಿಲ್ಲ,</p>
		<p>ನನ್ನನ್ನು ಯಾವಾಗಲೂ ಕೇಳುವ ಪ್ರಶ್ನೆಯೆಂದರೆ, ನಾನು ಮಾಂಸಾಹಾರವನ್ನು ತ್ಯಜಿಸಬೇಕೆ ?'' ಎಂದು. ನನ್ನ ಗುರುದೇವರು ಹೇಳುತ್ತಿದ್ದರು: 'ನೀನೇಕೆ ಯಾವುದನ್ನಾದರೂ ತ್ಯಜಿಸಬೇಕು ? ಅದೇ ನಿನ್ನನ್ನು ತ್ಯಜಿಸುತ್ತದೆ. ಪ್ರಕೃತಿಯಲ್ಲಿರುವ ಯಾವುದೇ ಪದಾರ್ಥವನ್ನೂ ತ್ಯಜಿಸಬೇಡಿ. ಆದರೆ ನಿಮ್ಮನ್ನೇ ನೀವು ಎಷ್ಟು</p>
		<p>ತೀಕ್ಷ್ಯಗೊಳಿಸಬೇಕೆಂದರೆ ಪ್ರಕೃತಿಯೇ ಸ್ವಯಂ ನಿಮ್ಮನ್ನು ಬಿಟ್ಟು ಬಿಡಬೇಕು. ಒಂದು ಸಮಯ ಬರುತ್ತದೆ. ಆಗ ನಿಮ್ಮಿಂದ ಮಾಂಸಾಹಾರ ಸೇವನೆಯೇ ಸಾಧ್ಯವಾಗುವುದಿಲ್ಲ. ಅದನ್ನು ಕಂಡಾಕ್ಷಣ ನಿಮಗೆ ವಾಕರಿಕೆ ಬರುವಂತಾಗುತ್ತದೆ. ಮತ್ತೂ ಒಂದು ಸಮಯ ಬರುತ್ತದೆ, ನೀವು ಇಂದು ಯಾವ ಯಾವ ವಸ್ತುಗಳನ್ನು ಬಿಟ್ಟುಬಿಡಲು ಇಷ್ಟೊಂದು ಹೋರಾಟ ಮಾಡುತ್ತಿದ್ದೀರೋ ಅವೆಲ್ಲವೂ ಹೇಸಿಗೆಯಾಗಿ, ಅಸಹ್ಯವಾಗಿ ಬಿಡುತ್ತವೆ.</p>
		<p>ನಂತರ ಪ್ರಾಣಾಯಾಮದ ಅನೇಕ ವಿಧಾನಗಳಿವೆ. ಮೂರು ಭಾಗಗಳಿಂದ ಕೂಡಿದ ಒಂದು ವಿಧಾನವಿದೆ: (ಮೊದಲು) ಉಸಿರನ್ನು ತೆಗೆದುಕೊಳ್ಳುವುದು (ಪೂರಕ); (ನಂತರ) ಉಸಿರನ್ನು ಹಿಡಿದಿಟ್ಟಿರುವುದು ಅಂದರೆ ಉಸಿರಾಟವನ್ನೇ ನಿಲ್ಲಿಸಿ ಸ್ತಬ್ದರಾಗಿರುವುದು (ಕುಂಭಕ ) ಮತ್ತು ಉಸಿರನ್ನು ಹೊರಬಿಡುವುದು (ರೇಚಕ). ಕೆಲವು ಪ್ರಾಣಾಯಾಮದ ಅಭ್ಯಾಸಗಳು ಕಠಿಣವೇ ಸರಿ; ಮತ್ತು ಜಟಿಲವಾದ ಇನ್ನೂ ಕೆಲವು ವಿಧಾನಗಳಂತೂ ಯೋಗ್ಯವಾದ ಆಹಾರವನ್ನು ಸೇವಿಸದಿದ್ದರೆ ಬಹಳ ಅಪಾಯಗಳಿಂದ ಕೂಡಿರುತ್ತವೆ. ಅತ್ಯಂತ ಸರಳವಾದ (ಕೆಲವು ಪ್ರಾಣಾಯಾಮಗಳನ್ನು ) ಬಿಟ್ಟು (ಜಟಿಲವಾದ) ಇನ್ನಾವುದರ ಸಾಧನೆಯಲ್ಲಿ ತೊಡಗಲೂ ನಾನು ಖಂಡಿತ ಸಲಹೆ ಮಾಡುವುದಿಲ್ಲ.</p>
		<p>ದೀರ್ಘವಾಗಿ ಉಸಿರೆಳೆದುಕೊಂಡು ನಿಮ್ಮ ಪುಪ್ಪುಸಗಳನ್ನು ತುಂಬಿಸಿ, ನಿಧಾನವಾಗಿ ಉಸಿರನ್ನು ಹೊರಹಾಕಿ, ಮೂಗಿನ ಒಂದು ಹೊಳ್ಳೆಯಿಂದ ಉಸಿರನ್ನು ತೆಗೆದುಕೊಂಡು ಪುಪ್ಪುಸಗಳನ್ನು ಭರ್ತಿಮಾಡಿ ಮತ್ತೊಂದು ಹೊಳ್ಳೆಯಿಂದ ಅದನ್ನು ಹೊರಹಾಕಿ. ನಮ್ಮಲ್ಲಿ ಕೆಲವರಂತೂ ಸಾಕಷ್ಟು ದೀರ್ಘವಾಗಿ ಉಸಿರಾಡುವುದೇ ಇಲ್ಲ. ಮತ್ತೆ ಕೆಲವರು ತಮ್ಮ ಶ್ವಾಸಕೋಶಗಳನ್ನು ಸಾಕಷ್ಟು ಪ್ರಮಾಣದಲ್ಲಿ (ಉಸಿರಿನಿಂದ) ತುಂಬಿಸಲಾರರು. ಈ ಶ್ವಾಸಪ್ರಶ್ವಾಸ ವಿಧಾನಗಳು ಆ (ನ್ಯೂನತೆಗಳನ್ನೆಲ್ಲ ) ಬಹಳಮಟ್ಟಿಗೆ ಸರಿಪಡಿಸುತ್ತವೆ. ಪ್ರಾತಃಕಾಲದಲ್ಲಿ ಅರ್ಧಘಂಟೆ ಸಾಯಂಕಾಲದಲ್ಲಿ ಅರ್ಧಘಂಟೆ, ಈ ರೀತಿಯ ಶ್ವಾಸ - ಪ್ರಶ್ಯಾಸದ ಪ್ರಕ್ರಿಯೆಗಳು ನಿಮ್ಮನ್ನು ಬೇರೆಯ ವ್ಯಕ್ತಿಯನ್ನಾಗಿ ಮಾಡಿಬಿಡುತ್ತವೆ. ಈ ವಿಧವಾದ ಶ್ಯಾಸ - ಪ್ರಶ್ಯಾಸ ಪ್ರಕ್ರಿಯೆಗಳು ಎಂದಿಗೂ ಹಾನಿಕಾರಕವಲ್ಲ. ಬೇರೆ ಪ್ರಾಣಾಯಾಮದ ಸಾಧನೆಗಳನ್ನು ಬಹಳ ನಿಧಾನವಾಗಿ ಮಂದಗತಿಯಲ್ಲಿ ಮಾಡಬೇಕು. ಮೊದಲು ನಿಮ್ಮ ಶಕ್ತಿಯನ್ನು ತೂಗಿನೋಡಿ ಪರೀಕ್ಷಿಸಿ. ಹತ್ತು ನಿಮಿಷ ಹೆಚ್ಚೆನಿಸಿದರೆ ಐದೇ ನಿಮಿಷ ಸಾಕು.</p>
		<p>ಯೋಗಿ ತನ್ನ ಶರೀರವನ್ನು ಸ್ವಸ್ಥವಾಗಿಟ್ಟಿರಬೇಕಾಗುತ್ತದೆ. ಪ್ರಾಣಾಯಾಮದ ವಿವಿಧ ವಿಧಾನಗಳು ಶರೀರದ ಅಂಗಾಂಗಗಳ (ಕ್ರಿಯೆ)ಗಳನ್ನು ನಿಯತಗೊಳಿಸಲು ಬಹಳ ಸಹಾಯಕಾರಿಯಾಗಿವೆ. ಶರೀರದ ವಿಭಿನ್ನ ಅಂಗಾಂಗಗಳು ಪ್ರಾಣ ವಾಯುವಿನಿಂದ (ಆವೃತ)ವಾಗಿವೆ. ಶ್ವಾಸದ ಮೂಲಕವೇ ಅವುಗಳೆಲ್ಲದರ ಮೇಲೂ ನಾವು ಹತೋಟಿ ಪಡೆಯಬಹುದು. ಶರೀರದ ಬೇರೆ ಬೇರೆ ಭಾಗಗಳಲ್ಲಿ ಉಂಟಾಗುವ ಏರು-ಪೇರುಗಳು</p>
		<p>ನಾಡೀ ಪ್ರವಾಹಗಳನ್ನು, ಹೆಚ್ಚು ಪ್ರಾಣವಾಯುಗಳ ತರಂಗಗಳನ್ನು, ಅವುಗಳೆಡೆಗೆ ಹರಿಯಬಿಡುವುದರಿಂದ ನಿಯಂತ್ರಣಕ್ಕೆ ಬರುತ್ತವೆ. ಶರೀರದಲ್ಲಿ ಎಲ್ಲಾದರೂ ನೋವಿದ್ದರೆ ಅದು ಪ್ರಾಣದ ಕೊರತೆಯಿಂದಾಗಲೀ ಅಥವಾ ಆಧಿಕ್ಯದಿಂದಾಗಲೀ ಉಂಟಾಗಿದೆಯೆಂದು ಹೇಳಲು ಯೋಗಿ ಸಮರ್ಥನಾಗಿರಬೇಕು, ಅದನ್ನು ಸಂತುಲನಗೊಳಿಸಬೇಕು. - ಯೋಗ ಸಾಧನೆಯಲ್ಲಿ (ಯಶಸ್ಸನ್ನು ಸಾಧಿಸಲು) ಮತ್ತೊಂದು ಕಟ್ಟುನಿಟ್ಟಾದ ನಿಯಮವೇ ಬ್ರಹ್ಮಚರ್ಯ. ಅದು ಎಲ್ಲ ಸಾಧನೆಗೂ ಆಧಾರಶೀಲವಾಗಿದೆ. ವಿವಾಹಿತರಾಗಿರಲಿ, ಅವಿವಾಹಿತರಾಗಿರಲಿ - ಕಟ್ಟುನಿಟ್ಟಾದ ಸಂಪೂರ್ಣ ಬ್ರಹ್ಮಚರ್ಯ ಪಾಲನೆಯಿರಬೇಕು. ಇದು ನಿಸ್ಸಂದೇಹವಾಗಿ ದೀರ್ಘವಾದ ವಿಷಯ. ಆದರೆ ನಿಮಗೆ ನಾನು ಹೇಳಬಯಸುವುದೇನೆಂದರೆ, ಈ ವಿಷಯವನ್ನು ಸಾರ್ವಜನಿಕವಾಗಿ ಚರ್ಚಿಸುವುದು ಈ ದೇಶದ ಜನರಿಗೆ ರುಚಿಸುವುದಿಲ್ಲ. ಈ ಪಾಶ್ಚಿಮಾತ್ಯ ರಾಷ್ಟ್ರಗಳು ಬ್ರಹ್ಮಚಯ್ಯದ ಪಾಲನೆ ಸ್ತ್ರೀ-ಪುರುಷರಿಗೆ ಹಾನಿಕಾರಕವೆಂದು ಉಪದೇಶಿಸುವ ಬೋಧಕರ ರೂಪದಲ್ಲಿರುವ ಅಧಮಾಧವ ನೀಚರಿಂದ ತುಂಬಿಹೋಗಿದೆ. ಈ (ವಿಚಿತ್ರವಾದ) ವಿಚಾರಗಳನ್ನು ಅವರು ಎಲ್ಲಿಂದ ಪಡೆದರು ?... ಪ್ರತಿವರ್ಷವೂ ಸಾವಿರಾರು ಮಂದಿ ಈ ಒಂದು ಪ್ರಶ್ನೆಯೊಂದಿಗೆ ನನ್ನಲ್ಲಿಗೆ ಬರುತ್ತಾರೆ. ಯಾರೋ ಅವರಿಗೆ ಹೇಳಿದ್ದಾರಂತೆ, ಬ್ರಹ್ಮಚಯ್ಯವನ್ನು ಪಾಲಿಸಿದರೆ ಅವರ ಶಾರೀರಿಕ ಸ್ವಾಸ್ಥ್ಯಕ್ಕೆ ಹಾನಿಯಾಗುತ್ತದಂತೆ. ಈ ಬೋಧಕರು ಇದನ್ನು ತಿಳಿದದ್ದಾದರೂ ಹೇಗೆ? ಅವರೆಂದಾದರೂ ಬ್ರಹ್ಮಚಯ್ಯ ಪಾಲಿಸಿದ್ದರೆ? ಈ ಲಂಪಟರೂ, ತಿಳಿಗೇಡಿ ವ್ಯಭಿಚಾರಿಗಳೂ, ಕಾಮುಕ ಜೀವಿಗಳೂ ಇಡೀ ಪ್ರಪಂಚವನ್ನೇ ತಾವಿರುವ ಅಧೋಗತಿಗೆ ಎಳೆಯಬೇಕೆಂದಿದ್ದಾರೆ.</p>
		<p>ತ್ಯಾಗವಿಲ್ಲದೆ ಏನನ್ನೂ ಸಾಧಿಸಲಾಗುವುದಿಲ್ಲ. ಮನುಷ್ಯ -ಚೇತನದ ಪವಿತ್ರತಮವಾದ ಸರ್ವೋತ್ಕೃಷ್ಟವಾದ ಸಾಧ್ಯತೆ, ಕ್ರಿಯಾಶಕ್ತಿ (ಎಂದರೆ ತ್ಯಾಗ. ) ಅದನ್ನು ಅಪವಿತ್ರಗೊಳಿಸಬೇಡಿ ! ಮೃಗಗಳ ಮಟ್ಟಕ್ಕೆ ಅದನ್ನು ಎಳೆಯಬೇಡಿ ! ಸಭತೆಯುಳ್ಳ ಮನುಜರಾಗಿ! ಶೀಲವಂತರಾಗಿ ಮತ್ತು ಪರಿಶುದ ರಾಗಿ !... (ಇದನ್ನು ಬಿಟ್ಟು ) ಬೇರೆ ದಾರಿಯೇ ಇಲ್ಲ. ಏಸುಕ್ರಿಸ್ತ ಬೇರೆ ಯಾವ ಮಾರ್ಗವನ್ನೇ ನಾದರೂ ಕಂಡುಹಿಡಿದಿದ್ದನೆ?... ನೀವು ನಿಮ್ಮ ಶಕ್ತಿಯನ್ನು ಸಂಚಯಿಸಿ, ಆ ಶಕ್ತಿಯನ್ನು ಯಥೋಚಿತವಾಗಿ ಉಪಯೋಗಿಸಿದರೆ ಅದು ನಿಮ್ಮನ್ನು ದೇವರೆಡೆಗೆ ಒಯ್ಯುತ್ತದೆ. (ಇಲ್ಲ ಒಂದು ವೇಳೆ ) ಅದನ್ನು ಅಧೋಮುಖವಾಗಿಸಿದರೆ ಅದು ನರಕವೇ ಸರಿ.</p>
		<p>ಬಾಹ್ಯಕ್ಷೇತ್ರದಲ್ಲಿ ಏನನ್ನಾದರೂ ಸಾಧಿಸಿ ತೋರಿಸುವುದು ಸುಲಭ. ಆದರೆ ಪ್ರಪಂಚದಲ್ಲೇ ಅತ್ಯಂತ ದೊಡ್ಡ ಜಯಶಾಲಿಯು ತನ್ನ ಮನಸ್ಸನ್ನೇ ನಿಯಂತ್ರಿಸಲು ಪ್ರಯತ್ನಿಸಿದಾಗ, ತಾನು ಚಿಕ್ಕ ಮಗುವಷ್ಟೇ ಎಂದು ಅವನಿಗನಿಸುತ್ತದೆ. ಅವನು (ನಿಜವಾಗಿ) ಗೆಲ್ಲಬೇಕಾದುದು (ಈ ಬಾಹ್ಯ ಪ್ರಪಂಚಕ್ಕಿಂತಲೂ) ದೊಡ್ಡದಾದ ಹಾಗೂ ಅದಕ್ಕಿಂತಲೂ ಕಠಿಣವಾದ ಈ (ಆಂತರಿಕ) ಪ್ರಪಂಚವನ್ನು. ಆದರೆ ಎದೆಗುಂದಬೇಡಿ. ಉತ್ತಿಷ್ಠತ ! ಜಾಗ್ರತ ! ಪ್ರಾಪ್ಯವರಾನ್ನಿ ಬೋಧತ !</p>
	</section>
</body>
</html>
