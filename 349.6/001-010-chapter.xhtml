<?xml version="1.0" encoding="UTF-8"?>
<html xmlns="http://www.w3.org/1999/xhtml" xml:lang="en" lang="en" xmlns:epub="http://www.idpf.org/2007/ops">
<head>
	<title>ಸ್ವಾಮಿ ವಿವೇಕಾನಂದರ ಕೃತಿ ಶ್ರೇಣಿ </title>
	<link rel="stylesheet" type="text/css" href="css/style.css" />
</head>
<body class="maintext">
	<p class="text-center">ಉಪನ್ಯಾಸಗಳು</p>
	<section class="level1 unnumbered" epub:type="chapter" role="doc-chapter" id="id-001">
		<h1 class="level1-title" epub:type="title">ನನ್ನ ಜೀವನ ಮತ್ತು ಧೈಯ<sup><a epub:type="noteref" href="999-aside.xhtml#id-001-01">*</a></sup></h1>
		<p>(ಜನವರಿ ೨೭, ೧೯೦೦ ರಂದು ಅಮೆರಿಕಾದಲ್ಲಿ ಕ್ಯಾಲಿಫೋರ್ನಿಯಾದ ಪಸೆಡನಾದ ಷೇಕ್ಸ್ಪಿಯರ್ ಕ್ಲಬ್ಬಿನಲ್ಲಿ ನೀಡಿದ ಉಪನ್ಯಾಸ.)</p>
		<p>ಈ ದಿನ ಪ್ರಾತಃಕಾಲ ನಾನು ಮಾತನಾಡಬೇಕಾದದ್ದು ವೇದಾಂತ ತತ್ತ್ವದ ವಿಚಾರ. ವಿಷಯವೇನೋ ತುಂಬಾ ಸ್ವಾರಸ್ಯವಾಗಿದೆ. ಆದರೆ ತುಂಬಾ ವಿಶಾಲ ಮತ್ತು ಕಷ್ಟ. -</p>
		<p>ತನ್ಮಧ್ಯೆ ಇಲ್ಲಿರುವ ನಿಮ್ಮ ಅಧ್ಯಕ್ಷರು, ಕೆಲವು ಮಹನೀಯರು ಮತ್ತು ಮಹಿಳೆಯರು, ನನ್ನ ಕೆಲಸದ ವಿಷಯವಾಗಿ, ನಾನು ಏನು ಮಾಡುತ್ತಿರುವೆನು ಎಂಬುದನ್ನು ಕುರಿತು ಹೇಳಬೇಕೆಂದು ಕೇಳಿಕೊಳ್ಳುತ್ತಲಿರುವರು. ಇಲ್ಲಿರುವ ಕೆಲವರಿಗೆ ಇದು ಸ್ವಾರಸ್ಯಕರವಾಗಿರಬಹುದು. ಆದರೆ ನನಗೆ ಈ ವಿಷಯದ ಮೇಲೆ ಅಷ್ಟು ಆಸಕ್ತಿಯಿಲ್ಲ. ನಿಜವಾಗಿ ಇದನ್ನು ನಾನು ನಿಮಗೆ ಹೇಗೆ ಹೇಳಬೇಕೋ ಅದೂ ಕೂಡ ಅಷ್ಟು ಚೆನ್ನಾಗಿ ಗೊತ್ತಿಲ್ಲ. ಏಕೆಂದರೆ ನನ್ನ ಜೀವನದಲ್ಲಿ ಇಂತಹ ವಿಷಯದ ಮೇಲೆ ಮಾತನಾಡುವುದು ಇದೇ ಮೊದಲು.</p>
		<p>ಈಗ ಸಾಮಾನ್ಯ ರೀತಿಯಲ್ಲಿ ನಾನು ಏನು ಮಾಡುತ್ತಿರುವೆನು ಎಂದು ತಿಳಿದುಕೊಳ್ಳುವುದಕ್ಕಾಗಿ ನಿಮ್ಮನ್ನು ನಾನು ಕಲ್ಪನೆಯ ಮೂಲಕ ಭರತಖಂಡಕ್ಕೆ ಕರೆದುಕೊಂಡು ಹೋಗುವೆನು. ವಿಷಯವನ್ನು ಅಖಂಡವಾಗಿ, ವಿಸ್ತಾರವಾಗಿ ಹೇಳುವುದಕ್ಕೆ ಸಮಯವಿಲ್ಲ. ಇಷ್ಟು ಸ್ವಲ್ಪ ಕಾಲದಲ್ಲಿ ಅನ್ಯ ಜನಾಂಗದ ಜಟಿಲ ಸಮಸ್ಯೆಯನ್ನು ತಿಳಿದುಕೊಳ್ಳುವುದಕ್ಕೆ ಸಾಧ್ಯವೂ ಇಲ್ಲ. ಭರತಖಂಡ ಹೇಗಿರುವುದು ಎಂಬ ಚಿತ್ರವನ್ನು ಕೊಡುವುದಕ್ಕೆ ಪ್ರಯತ್ನಿಸುತ್ತೇನೆ. ಸದ್ಯಕ್ಕೆ ಅಷ್ಟೇ ಸಾಕು.</p>
		<p>ಭರತಖಂಡ, ಕುಸಿದುಬಿದ್ದು ಹಾಳಾಗಿಹೋದ ಒಂದು ದೊಡ್ಡ ಮನೆಯಂತಿದೆ. ಮೊದಲು ಇದನ್ನು ನೋಡಿದರೆ ಅದನ್ನು ಉತ್ತಮ ಸ್ಥಿತಿಗೆ ತರಲು ಅವಕಾಶವೇ ಇಲ್ಲವೆಂದು ತೋರುವುದು. ಇದೊಂದು ಮಾಯವಾದ ರಾಷ್ಟ್ರ, ಪಾಳುಬಿದ್ದ ರಾಷ್ಟ್ರ. ಆದರೆ ಸಾವಧಾನದಿಂದ ಇದನ್ನು ಪರೀಕ್ಷಿಸಿ. ಆಗ ಇದಕ್ಕಿಂತ ಸ್ವಲ್ಪ ಹೆಚ್ಚು ಕಾಣುವುದು. ಸತ್ಯಾಂಶವೇನೆಂದರೆ, ಎಲ್ಲಿಯವರೆಗೂ ತಮ್ಮ ಮತ್ತು ಆದರ್ಶಗಳಿಗೆ ಅಪಾಯ ತಗಲುವುದಿಲ್ಲವೋ, ಅವು ನಾಶವಾಗುವುದಿಲ್ಲವೋ, ಅಲ್ಲಿಯವರೆಗೆ ಹೊರಗೆ ಇರುವ ವ್ಯಕ್ತಿ ಎಂದರೆ ಅವನ್ನು ವ್ಯಕ್ತಪಡಿಸುವವನು ಸಜೀವಿಯಾಗಿರುವನು. ಆ ವ್ಯಕ್ತಿಗೆ ಭರವಸೆ ಇದೆ. ನಿಮ್ಮ ಅಂಗಿ ಇಪ್ಪತ್ತು ವೇಳೆ ಕಳುವಾದರೂ ಅದರಿಂದ ನೀವು ಸಾಯುವುದಕ್ಕೆ ಕಾರಣವಿಲ್ಲ. ನೀವು ಮತ್ತೊಂದು ಹೊಸ ಅಂಗಿಯನ್ನು ಪಡೆಯಬಹುದು. ಅಂಗಿ ಅಷ್ಟು ಮುಖ್ಯವಲ್ಲ. ಶ್ರೀಮಂತರ ಆಸ್ತಿಯನ್ನು ಯಾರಾದರೂ ದರೋಡೆ ಮಾಡಿದರು ಎಂದರೆ ಅವರ ಸತ್ಯಕ್ಕೆ ಕುಂದು ಬರುವುದಿಲ್ಲ. ಅದು ಮೃತ್ಯುವಲ್ಲ. ಅವರು ಬದುಕುತ್ತಾರೆ. ಈ ಧೈಯದ ದೃಷ್ಟಿಯಿಂದ ನೋಡಿದರೆ ನಮಗೆ ಕಾಣುವುದು ಏನು? ಭರತಖಂಡ ಈಗ ಒಂದು ರಾಜಕೀಯವಾಗಿ ಸಶಕ್ತವಾದ</p>
		<p>ರಾಷ್ಟ್ರವಾಗಿಲ್ಲ; ಅದೊಂದು ಗುಲಾಮಗಿರಿಯಲ್ಲಿರುವ ಜನಾಂಗ, ಅವರ ಸರ್ಕಾರದಲ್ಲೇ ಅವರಿಗೆ ಯಾವ ಅಧಿಕಾರವೂ ಇಲ್ಲ, ಯಾವ ಸ್ವಾತಂತ್ರ್ಯವೂ ಇಲ್ಲ. ಮೂವತ್ತು ಕೋಟಿ ಗುಲಾಮರು ಅವರು. ಮತ್ತೇನೂ ಅಲ್ಲ ! ಭಾರತೀಯರ ತಿಂಗಳ ಸಾಧಾರಣ ಸಂಪಾದನೆ ಎರಡು ಷಿಲಿಂಗು, ಇರುವ ಬಹುಜನರ ಸಾಧಾರಣ ಜೀವನದ ಮಟ್ಟ ಉಪವಾಸಕ್ಕೆ ಸಮೀಪದಲ್ಲಿರುವುದು. ಆದಕಾರಣ ಸ್ವಲ್ಪ ಸಂಪಾದನೆ ಕಡಿಮೆಯಾದರೂ ಲಕ್ಷಾಂತರ ಜನರು ಸಾಯುವರು. ಸ್ವಲ್ಪ ಬರಗಾಲ ಬಂದರೂ ಸಾವು ನಿಶ್ಚಯ. ಈ ದೃಷ್ಟಿಯಿಂದ ನೋಡಿದರೂ ಭರತಖಂಡದಲ್ಲಿ ಕಾಣುವುದು ನಾಶ, ನೆಚ್ಚಿಗೆ ಇಲ್ಲದ ನಾಶ.</p>
		<p>ಭಾರತೀಯ ಜನಾಂಗ ಎಂದಿಗೂ ಐಶ್ವರ್ಯವನ್ನೇ ತನ್ನ ಜೀವನದ ಗುರಿ ಮಾಡಿಕೊಂಡಿರಲಿಲ್ಲವೆಂಬುದು ನಮಗೆ ಕಾಣುವುದು. ಅವರು ಬೇಕಾದಷ್ಟು ಐಶ್ವರ್ಯವನ್ನು ಪಡೆದರೂ, ಉಳಿದ ಎಲ್ಲಾ ರಾಷ್ಟ್ರಗಳಿಗಿಂತಲೂ ಹೆಚ್ಚು ಪಡೆದಿದ್ದರೂ, ಜನಾಂಗದ ಧೈಯ ಐಶ್ವರ್ಯವಲ್ಲ. ಹಲವು ಶತಮಾನದವರೆಗೆ ಈ ಜನಾಂಗ ಬಲಾಡ್ಯವಾಗಿತ್ತು. ಆದರೂ ಅದು ಅಧಿಕಾರಕ್ಕೆ ನಿಲ್ಲಲಿಲ್ಲ; ಆಕ್ರಮಣಕ್ಕಾಗಿ, ದೇಶವನ್ನು ಬಿಟ್ಟು ಹೋದದ್ದು ಕಾಣುವುದಿಲ್ಲ. ಅವರು ತಮ್ಮ ದೇಶದಲ್ಲೇ ತೃಪ್ತರಾಗಿದ್ದರು. ಮತ್ತೊಬ್ಬರೊಂದಿಗೆ ಹೋರಾಡಲಿಲ್ಲ. ಭಾರತೀಯ ಜನಾಂಗ ಸಾಮ್ರಾಜ್ಯ ಕೀರ್ತಿಯ ಆದರ್ಶವನ್ನು ಇಟ್ಟುಕೊಳ್ಳಲಿಲ್ಲ. ದ್ರವ್ಯ ಮತ್ತು ಕೀರ್ತಿ ಜನಾಂಗದ ಗುರಿಯಾಗಿರಲಿಲ್ಲ. - ಹಾಗಾದರೆ ಏನು? ಅವರ ಆದರ್ಶ ಸರಿಯೆ ಅಥವಾ ತಪ್ಪೆ? ಅದನ್ನಲ್ಲ ನಾವು ವಿಮರ್ಶಿಸುತ್ತಿರುವುದು. ಆ ದೇಶ ಉಳಿದ ಎಲ್ಲಾ ಮಾನವ ಸಂತಾನಕ್ಕಿಂತಲೂ ಹೆಚ್ಚಾಗಿ, ಈ ಜೀವನ ಅನಿತ್ಯವೆಂಬುದನ್ನು ನಂಬಿತ್ತು, ದೃಢವಾಗಿ ನಂಬಿತ್ತು. ನಿತ್ಯವಾದುದೇ ದೇವರು; ಏನಾದರೂ ಆಗಲಿ ಅವರು ದೇವರನ್ನು ಬಿಡಲಿಲ್ಲ. ಅವರು ಹೀನಸ್ಥಿತಿಯಲ್ಲಿದ್ದಾಗ ಮೊದಲು ಅವರ ದೃಷ್ಟಿ ಧರ್ಮದ ಕಡೆಗೆ ತಿರುಗಿತು. ಹಿಂದೂ ಧಾರ್ಮಿಕವಾಗಿ ಕುಡಿಯುವನು, ಧಾರ್ಮಿಕವಾಗಿ ಮಲಗುವನು, ಧಾರ್ಮಿಕವಾಗಿ ನಡೆಯುವನು, ಧಾರ್ಮಿಕವಾಗಿ ಮದುವೆಯಾಗುವನು, ಧಾರ್ಮಿಕವಾಗಿ ದರೋಡೆ ಮಾಡುವನು ! <sup><a epub:type="noteref" href="999-aside.xhtml#id-001-02">*</a></sup> ಇಂತಹ ದೇಶವನ್ನು ನೀವು ಎಂದಾದರೂ ನೋಡಿರುವಿರಾ! ನೀವು ಒಂದು ದರೋಡೆಕಾರರ ಗುಂಪನ್ನು ಕೂಡಿಸಬೇಕಾದರೆ, ಅದರ ನಾಯಕ ಯಾವುದಾದರೂ ಧರ್ಮವನ್ನು ಬೋಧಿಸಬೇಕು. ಯಾವುದಾದರೂ ಥಳುಕಿನ ತತ್ತ್ವವನ್ನು ವಿವರಿಸಬೇಕು. ದೇವರ ಸಮೀಪಕ್ಕೆ ಅತಿ ನೇರವಾಗಿ, ಶೀಘ್ರವಾಗಿ ಈ ಮಾರ್ಗ ಕರೆದೊಯ್ಯುವುದು ಎಂದು ಹೇಳಬೇಕು. ಆಗ ಅವನಿಗೆ ಅನುಯಾಯಿಗಳು ಸಿಕ್ಕುವರು. ಇಲ್ಲದಿದ್ದರೆ ಇಲ್ಲ. ಜನಾಂಗದ ಜೀವಾಳ, ಜನಾಂಗದ ಕರ್ತವ್ಯವಿರುವುದು ಧರ್ಮದಲ್ಲಿ ಎನ್ನುವುದನ್ನು ಇದು ತೋರುವುದು. ಅದು ಇನ್ನೂ ನಾಶವಾಗಿಲ್ಲ. ಆದಕಾರಣ ಜನಾಂಗ ಜೀವಿಸಿರುವುದು.</p>
		<p>ರೋಮ್ ದೇಶವನ್ನು ನೋಡಿ, ರೋಮಿನ ಆದರ್ಶ ಸಾಮ್ರಾಜ್ಯ ಶಕ್ತಿ. ಇದನ್ನು ಮುಟ್ಟಿದೊಡನೆಯೇ ರೋಮ್ ನುಚ್ಚುನೂರಾಯಿತು, ಮಾಯವಾಯಿತು. ಗ್ರೀಸಿನ ಸಂದೇಶ ಬೌದ್ದಿಕ ಪ್ರಗತಿ, ಅದನ್ನು ಮುಟ್ಟಿದೊಡನೆಯೇ ಗ್ರೀಸ್ ಮಾಯವಾಯಿತು. ಹೀಗೆಯೇ ವರ್ತಮಾನಕಾಲದಲ್ಲೂ ಸ್ಪೇನ್ ಮತ್ತು ಇತರ ದೇಶಗಳೂ ಕೂಡ. ಜಗತ್ತಿಗೆ ಕೊಡುವುದಕ್ಕೆ ಪ್ರತಿಯೊಂದು ಜನಾಂಗಕ್ಕೂ ಒಂದು ಸಂದೇಶವಿದೆ. ಎಲ್ಲಿಯವರೆವಿಗೂ ಆ ಸಂದೇಶಕ್ಕೆ ಅಪಾಯ ತಗಲುವುದಿಲ್ಲವೋ ಅಲ್ಲಿಯವರೆಗೂ ಎಷ್ಟು ಕಷ್ಟ ಬಂದರೂ ಆ ಜನಾಂಗ ಬಾಳುವುದು ಎಂದು ಅವರ ಸಂದೇಶ ನಾಶವಾಗುವುದೋ ಅಂದು ಆ ಜನಾಂಗ ನಾಶವಾಗುವುದು. ( ಭಾರತೀಯ ಸತ್ಯಕ್ಕೆ ಇನ್ನೂ ಭಂಗ ಬಂದಿಲ್ಲ. ಭಾರತೀಯರು ಅದನ್ನು ತೊರೆದಿಲ್ಲ.</p>
		<p>ಅವರಲ್ಲಿ ಎಷ್ಟೇ ಮೂಢಭಕ್ತಿಯಿದ್ದರೂ ಆ ಸತ್ಯ ಇನ್ನೂ ದೃಢವಾಗಿರುವುದು. ಅಲ್ಲಿ <sup><a epub:type="noteref" href="999-aside.xhtml#id-001-03">*</a></sup> ಘೋರವಾದ ಮೂಢನಂಬಿಕೆಗಳಿವೆ. ಕೆಲವು ಅತ್ಯಂತ ಅಸಹ್ಯಕರವಾದವು; ಆದರೂ • ಚಿಂತೆಯಿಲ್ಲ. ಜನಾಂಗದ ಆದರ್ಶ, ಅದರ ಜೀವನಾಡಿ, ಇನ್ನೂ ಮಿಡಿಯುತ್ತಿದೆ.</p>
		<p>ಭಾರತೀಯರು ಅನ್ಯರನ್ನು ಗೆಲ್ಲುವ ಜನಾಂಗವಾಗಲಾರರು, ಎಂದೆಂದಿಗೂ ಆಗಲಾರರು. ಅದೆಂದಿಗೂ ಪ್ರಚಂಡ ರಾಜಕೀಯ ಶಕ್ತಿ ಆಗಲಾರದು. ಅದು ಅವರ <sup><a epub:type="noteref" href="999-aside.xhtml#id-001-04">*</a></sup> ಕರ್ತವ್ಯವಲ್ಲ. ಜನಾಂಗದ ಐಕ್ಯತೆಗೆ ಭಾರತೀಯರು ಹಾಡಬೇಕಾದ ಸ್ವರ ಅದಲ್ಲ. ಆದರೆ ಅವರ ಗುರಿ ಯಾವುದು? ದೇವರು, ದೇವರೊಬ್ಬನೆ. ಮೃತ್ಯು ಜನರನ್ನು ಹಿಡಿದುಕೊಂಡಿರುವಂತೆ ಅವರು ಅದನ್ನು ಗಟ್ಟಿಯಾಗಿ ಹಿಡಿದುಕೊಂಡಿರುವರು. ಇನ್ನೂ ಅಲ್ಲಿ ನೆಚ್ಚಿಗೆಗೆ ಅವಕಾಶವಿದೆ.</p>
		<p>ಅಲ್ಲಿ ದಾರಿದ್ರವಿದೆ, ದುಃಖವಿದೆ. ಆದರೆ ಅದರಿಂದ ಬಾಧಕವಿಲ್ಲ. ವ್ಯಕ್ತಿ ಬದುಕಿರುವನು. ಅದರಿಂದ ನೆಚ್ಚಿಗೆ ಇದೆ ಎಂಬ ನಿರ್ಣಯಕ್ಕೆ, ನಾವು ವಿಮರ್ಶೆಯ ಮೂಲಕ ಬರಬಹುದು.</p>
		<p>ಹಾಗಾದರೆ ನೋಡಿ ! ದೇಶದಲ್ಲೆಲ್ಲಾ ಆಗುತ್ತಿರುವ ಧಾರ್ಮಿಕ ಚಟುವಟಿಕೆಯನ್ನು ಗಮನಿಸಿ, ಭರತಖಂಡದಲ್ಲಿ ಹೊಸ ಪಂಥ ಹುಟ್ಟಿದ ವರುಷವೇ ನನಗೆ ಜ್ಞಾಪಕವಿಲ್ಲ. ಪ್ರವಾಹ ವೇಗವಾದಷ್ಟೂ ಸುಳಿಗಳು ಹೆಚ್ಚು. ಪಂಥ ಅವನತಿಯ ಗುರುತಲ್ಲ, ಜೀವದ ಚಿಹ್ನೆ ಅದು. ನಮ್ಮಲ್ಲಿ ಪ್ರತಿಯೊಬ್ಬರೂ ಒಂದು ಪಂಥವಾಗುವವರೆಗೆ ಪಂಥಗಳು ಹೆಚ್ಚುತ್ತಾ ಹೋಗಲಿ, ಅವುಗಳ ವಿಷಯವಾಗಿ ನಾವು ವ್ಯಾಜ್ಯವಾಡಬೇಕಾಗಿಲ್ಲ. . ಈಗ ನಿಮ್ಮ ದೇಶವನ್ನು ತೆಗೆದುಕೊಳ್ಳಿ. ನಾನು ಆಕ್ಷೇಪಣೆಗೆ ಹೇಳುವುದಿಲ್ಲ. ಇಲ್ಲಿನ ಸಾಮಾಜಿಕ ನಿಯಮಗಳು, ರಾಜಕೀಯ ಸ್ಥಿತಿ, ಎಲ್ಲಾ ಮಾನವನ ಇಹ ಜನ್ಮದ ಸ್ಥಿತಿಯನ್ನು ಉತ್ತಮಪಡಿಸುವುದಕ್ಕಾಗಿ ರಚಿಸಲ್ಪಟ್ಟಿವೆ. ಪ್ರಪಂಚದಲ್ಲಿ ಇರುವ ತನಕ ಒಬ್ಬನು ಸುಖವಾಗಿ ಇರಬಹುದು. ನಿಮ್ಮ ರಸ್ತೆಗಳನ್ನು ನೋಡಿ, ಎಷ್ಟು ಶುಭ್ರವಾಗಿವೆ. ನಗರಗಳು ಎಷ್ಟು ಸುಂದರವಾಗಿವೆ. ಮನುಷ್ಯ ಎಷ್ಟು ವಿಧದಲ್ಲಿ ಹಣ ಸಂಪಾದನೆ ಮಾಡಬಹುದು, ಸುಖವನ್ನು ಎಷ್ಟು ವಿಧದಲ್ಲಿ ಪಡೆಯಬಹುದು. ಆದರೆ ಇಲ್ಲಿ</p>
		<p>ಒಬ್ಬನು, “ನೋಡಿ, ನಾನು ಮರದ ಕೆಳಗೆ ಕುಳಿತು ಧ್ಯಾನಮಾಡುತ್ತೇನೆ. ಕೆಲಸ ಮಾಡುವುದಿಲ್ಲ” ಎಂದರೆ ಅವನು ಜೈಲಿಗೆ ಹೋಗಬೇಕಾಗುವುದು. ನೋಡಿದಿರಾ? ಅವನಿಗೆ ತನ್ನ ಬಯಕೆಯನ್ನು ಈಡೇರಿಸಿಕೊಳ್ಳುವುದಕ್ಕೆ ಆಸ್ಪದವೇ ಇಲ್ಲ, ಯಾವ ದಾರಿಯೂ ಇಲ್ಲ. ಉಳಿದವರಂತೆ ತಾನು ಆಚರಿಸಿದರೆ ಅವನು ಈ ಸಮಾಜದಲ್ಲಿ ಬಾಳಬಹುದು. ಈ ಜೀವನದ ಸೌಖ್ಯವನ್ನು ಅನುಭವಿಸುವ ಗಲಭೆಯಲ್ಲಿ ತಾನು ಸೇರಬೇಕು. ಇಲ್ಲದೆ ಇದ್ದರೆ ಅವನು ಸಾಯುವನು.</p>
		<p>ಈಗ ನಾವು ಪುನಃ ಭರತಖಂಡಕ್ಕೆ ಹೋಗೋಣ. ಅಲ್ಲಿ ಒಬ್ಬನು, “ಬೆಟ್ಟದಮೇಲೆ ಹೋಗಿ ಕುಳಿತುಕೊಂಡು ನಾನು ಬದುಕಿರುವ ಪರಿಯಂತರವೂ ಮೂಗಿನ ಕೊನೆಯನ್ನೇ ನೋಡುತ್ತಾ ಧ್ಯಾನಮಾಡುವೆ'' ಎಂದರೆ ಎಲ್ಲರೂ ಅವನನ್ನು, 'ಹೋಗಪ್ಪ, ದೇವರು ನಿನಗೆ ಒಳ್ಳೆಯದು ಮಾಡಲಿ'' ಎನ್ನುವರು. ಅವನು ಒಂದು ಮಾತನ್ನೂ ಆಡಬೇಕಾಗಿಲ್ಲ. ಅವನಿಗೆ ಯಾರಾದರೂ ಒಂದು ಚೂರು ರೊಟ್ಟಿಯನ್ನು ತಂದುಕೊಡುವರು. ಅವನು ಆರೋಗ್ಯದಿಂದ ಇರುವನು. ಆದರೆ ಒಬ್ಬ, “ನೋಡಿ, ಈ ಪ್ರಪಂಚದ ಸೌಖ್ಯವನ್ನು ನಾನು ಸ್ವಲ್ಪ ಅನುಭವಿಸುತ್ತೇನೆ'' ಎಂದರೆ ಎಲ್ಲರೂ ನಿರಾಕರಿಸುವವರೆ !</p>
		<p>ಎರಡು ದೇಶಗಳ ಆದರ್ಶಗಳೂ ಅನ್ಯಾಯವೆಂದು ನಾನು ಹೇಳುತ್ತೇನೆ. ಇಲ್ಲಿ ಒಬ್ಬನು ಆಶಿಸಿದರೆ ಕುಳಿತುಕೊಂಡು ಮೂಗಿನ ಕೊನೆಯನ್ನು ಏಕೆ ನೋಡಬಾರದು ? ಇದಕ್ಕೆ ಕಾರಣ ನನಗೆ ಗೊತ್ತಿಲ್ಲ. ಬಹುಪಾಲು ಜನರು ಏನನ್ನು ಮಾಡುತ್ತಾರೆಯೋ ಅದನ್ನೇ ಏತಕ್ಕೆ ಎಲ್ಲರೂ ಮಾಡಬೇಕು ? ನನಗೆ ಇದಕ್ಕೆ ಕಾರಣ ಗೊತ್ತಾಗುವುದಿಲ್ಲ.</p>
		<p>ಭರತಖಂಡದಲ್ಲಿ ಏತಕ್ಕೆ ಒಬ್ಬನು ಈ ಪ್ರಪಂಚದ ಒಳ್ಳೆಯ ವಸ್ತುವನ್ನು ಇಟ್ಟುಕೊಂಡು ದುಡ್ಡು ಮಾಡಬಾರದು? ನೋಡಿ ಬಲಾತ್ಕಾರದಿಂದ ಹೇಗೆ ಕೋಟ್ಯಂತರ ಜನರು ತಮಗೆ ವಿರೋಧವಾದ ಅಭಿಪ್ರಾಯವನ್ನು ಸ್ವೀಕರಿಸುವಂತೆ ಮಾಡಿರುವರು ! ಇದು ಋಷಿಗಳ ದಬ್ಬಾಳಿಕೆ, ಇದೇ ಮಹಾತ್ಮರ ದಬ್ಬಾಳಿಕೆ, ಧಾರ್ಮಿಕ ದಬ್ಬಾಳಿಕೆ, ಬುದ್ದಿವಂತರ ದಬ್ಬಾಳಿಕೆ, ಜ್ಞಾಪಕದಲ್ಲಿಡಿ! ತಿಳಿದವರ ದಬ್ಬಾಳಿಕೆ, ತಿಳಿಯದವರ ದಬ್ಬಾಳಿಕೆಗಿಂತ ಘೋರವಾದದ್ದು. ಪಂಡಿತರು, ಬುದ್ಧಿವಂತರು, ಮತ್ತೊಬ್ಬರಮೇಲೆ ತಮ್ಮ ಅಭಿಪ್ರಾಯವನ್ನು ಬಲಾತ್ಕರಿಸುವುದಕ್ಕೆ, ಪಾಮರರು ಪಾರಾಗಲು ಅಸಾಧ್ಯವಾದ ಸಾವಿರಾರು ಬಂಧನಗಳನ್ನು ಅವರ ಮಾರ್ಗದಲ್ಲಿ ತಂದೊಡ್ಡಬಲ್ಲರು. - ಇದು ಇಲ್ಲಿಗೇ ಕೊನೆಗಾಣಬೇಕೆಂದು ನಾನು ಹೇಳುತ್ತೇನೆ. ಒಬ್ಬ ಆಧ್ಯಾತ್ಮಿಕ ಮಹಾಪುರುಷನ ತಯಾರಿಕೆಗಾಗಿ ಲಕ್ಕೋಪಲಕ್ಷ ಜೀವಿಗಳನ್ನು ಬಲಿಗೊಡುವುದ ರಿಂದ ಪ್ರಯೋಜನವಿಲ್ಲ. ಎಲ್ಲಿ ಆಧ್ಯಾತ್ಮಿಕ ವೀರರೂ ಉದ್ಭವಿಸಿ, ಉಳಿದವರೂ ಸುಖವಾಗಿರುವರೋ, ಸಂತೋಷವಾಗಿರುವರೋ, ಅಂತಹ ಸಮಾಜವಿದ್ದರೆ ಅದು ಒಳ್ಳೆಯದು. ಆದರೆ ಲಕ್ಕೋಪಲಕ್ಷ ಜೀವಿಗಳು ಅದಕ್ಕಾಗಿ ಆಹುತಿಯಾಗಬೇಕಾದರೆ ಅದು ಅನ್ಯಾಯ, ಜಗದ ಉದ್ಧಾರಕ್ಕಾಗಿ ಮಹಾತ್ಮನೊಬ್ಬನು ಕಷ್ಟವನ್ನು ಅನುಭವಿಸುವುದು ಒಳ್ಳೆಯದು.</p>
		<p>- ಪ್ರತಿಯೊಂದು ದೇಶದಲೂ ನೀವು ಅವರ ವಿಧಾನದಲ್ಲಿಯೇ ಕೆಲಸ ಮಾಡಬೇಕಾಗಿದೆ, ಪ್ರತಿಯೊಬ್ಬರೊಂದಿಗೂ ನೀವು ಅವರವರ ಭಾಷೆಯಲ್ಲೇ ಮಾತನಾಡಬೇಕಾಗಿದೆ. ಈಗಿನ ಅಮೆರಿಕಾ ಅಥವಾ ಇಂಗ್ಲೆಂಡಿನ ಜನರಿಗೆ ಧರ್ಮವನ್ನು ಬೋಧಿಸಬೇಕಾದರೆ ರಾಜಕೀಯ ವಿಧಾನದಲ್ಲಿಯೇ ಅದನ್ನು ಮಾಡಬೇಕಾಗಿದೆ. ಸಂಸ್ಥೆ, ಮಂಡಲಿ ಮುಂತಾದುವನ್ನು ಮಾಡಬೇಕು. ಒಬ್ಬ ಅಧ್ಯಕ್ಷನನ್ನು ಚುನಾವಣೆ ಮಾಡಬೇಕು. ಏಕೆಂದರೆ ಪಾಶ್ಚಾತ್ಯ ಜನರ ಭಾಷೆ ಅದು, ಮಾರ್ಗ ಅದು. ಅದಲ್ಲದೆ ಇಂಡಿಯಾದೇಶದಲ್ಲಿ ನೀವು ರಾಜಕೀಯ ವಿಷಯವನ್ನು ಮಾತನಾಡಬೇಕಾದರೆ ಧಾರ್ಮಿಕ ಭಾಷೆಯಲ್ಲಿ ಮಾತನಾಡಬೇಕಾಗಿದೆ. ಅವರಿಗೆ ನೀವು ಹೀಗೆ ಏನಾದರೂ ಹೇಳಬೇಕು: 'ಪ್ರತಿದಿನವೂ ತಮ್ಮ ಮನೆಯನ್ನು ಗುಡಿಸುವವನಿಗೆ ಇಂತಹ ಪುಣ್ಯ ಬರುವುದು. ಅವನು ಸ್ವರ್ಗಕ್ಕೆ ಹೋಗುವನು, ಅಥವಾ ದೇವರ ಹತ್ತಿರಕ್ಕೆ ಬರುವನು.” ಹೀಗೆ ಹೇಳದೆ ಹೋದರೆ ಅವರು ಕೇಳುವುದೇ ಇಲ್ಲ. ಇದು ಒಂದು ಭಾಷೆಯ ಪ್ರಶ್ನೆ. ಮಾಡಿದ ಕೆಲಸವೇನೋ ಒಂದೆ. ಆದರೆ ಪ್ರತಿಯೊಂದು ಜನಾಂಗದವರೊಂದಿಗೂ, ಅವರ ಹೃದಯಕ್ಕೆ ನಾಟಬೇಕಾದರೆ, ಅವರ ಭಾಷೆಯಲ್ಲಿ ಮಾತನಾಡಬೇಕಾಗಿದೆ. ಅದು ನ್ಯಾಯ; ಅದನ್ನು ನಾವು ಅಲ್ಲಗಳೆಯಬೇಕಾಗಿಲ್ಲ.</p>
		<p>ನಾನು ಸೇರಿರುವ ಪಂಥದಲ್ಲಿ ನಮ್ಮನ್ನು ಸಂನ್ಯಾಸಿಗಳೆಂದು ಕರೆಯುತ್ತಾರೆ. ಸಂನ್ಯಾಸಿ ಎಂದರೆ ತ್ಯಾಗ ಮಾಡಿರುವವನು ಎಂದು ಅರ್ಥ. ಇದು ಬಹಳ ಪುರಾತನ ಸಂಸ್ಥೆ. ಕ್ರಿ. ಪೂ. ೫೬೦ ರಲ್ಲಿ ಇದ್ದ ಬುದ್ಧದೇವನು ಕೂಡ ಈ ಪಂಗಡಕ್ಕೆ ಸೇರಿದ್ದನು. ಈ ಪಂಗಡದ ಹಲವು ಸುಧಾರಕರಲ್ಲಿ ಅವನೊಬ್ಬನು ಅಷ್ಟೆ. ಇದು ಅಷ್ಟು ಪುರಾತನವಾಗಿತ್ತು ! ಪ್ರಪಂಚದ ಅತಿ ಪುರಾತನ ಗ್ರಂಥವಾದ ವೇದಗಳಲ್ಲಿಯೂ ಇದರ ಪ್ರಸ್ತಾಪವಿದೆ. ಹಿಂದಿನ ಕಾಲದ ಭರತಖಂಡದಲ್ಲಿ ಪ್ರತಿಯೊಬ್ಬ ಸ್ತ್ರೀಪುರುಷರೂ ಕೊನೆಗಾಲದಲ್ಲಿ ಸಮಾಜದಿಂದ ಹೊರಗೆ ಹೋಗಿ ತಮ್ಮ ಮುಕ್ತಿಚಿಂತನೆ ಮತ್ತು ಭಗವಂತನ ಧ್ಯಾನವನ್ನು ಮಾತ್ರ ಮಾಡಬೇಕೆಂಬ ಒಂದು ನಿಯಮವಿತ್ತು. ಸಾವೆಂಬ ಮಹಾ ಘಟನೆಗೆ ಅಣಿಯಾಗುವುದೇ ಇದರ ಉದ್ದೇಶ. ಆದಕಾರಣವೇ ವೃದ್ದರು ಅಂದಿನ ಕಾಲದಲ್ಲಿ ಸಂನ್ಯಾಸಿಗಳಾಗುತ್ತಿದ್ದರು. ನಂತರ ಯುವಕರು ಕೂಡ ಪ್ರಪಂಚವನ್ನು ತೊರೆಯಲು ಪ್ರಾರಂಭಿಸಿದರು. ಯುವಕರು ಚಟುವಟಿಕೆಯ ಸ್ವಭಾವದವರು. ಆದಕಾರಣ ಅವರು ಮರದ ಕೆಳಗೆ ಕುಳಿತುಕೊಂಡು ದಿನವೆಲ್ಲಾ ತಮ್ಮ ಸಾವಿನ ವಿಚಾರವನ್ನು ಆಲೋಚಿಸುವುದಕ್ಕೆ ಸಾಧ್ಯವಾಗಲಿಲ್ಲ. ಅವರು ಪ್ರಚಾರ ಮತ್ತು ಹೊಸ ಸಂಪ್ರದಾಯದ ಸ್ಥಾಪನೆ ಮುಂತಾದುವುಗಳಿಗೆ ಕೈಯಿಟ್ಟರು. ಬುದ್ದನು ಇನ್ನೂ ಚಿಕ್ಕವನಾಗಿದ್ದುದರಿಂದ ಸುಧಾರಣೆಯನ್ನು ಕೈಕೊಂಡನು. ಅವನೇನಾದರೂ ವೃದ್ಧನಾಗಿದ್ದರೆ ಮೂಗಿನ ಕೊನೆಯನ್ನೇ ನೋಡುತ್ತಾ ಶಾಂತವಾಗಿ ಸಾಯುತ್ತಿದ್ದನು.</p>
		<p>ಈ ಪಂಥ ಒಂದು ಚರ್ಚ್ ಅಲ್ಲ. ಇದಕ್ಕೆ ಸೇರಿದವರು ಪೂಜಾರಿಗಳಲ್ಲ. ಪೂಜಾರಿಗಳಿಗೂ ಸಂನ್ಯಾಸಿಗಳಿಗೂ ಎಷ್ಟೋ ಅಂತರವಿದೆ ! ಭರತಖಂಡದಲ್ಲಿ ಪೌರೋಹಿತ್ಯವು ಸಮಾಜದ ಉಳಿದ ಎಲ್ಲಾ ಕಾರರಂಗಗಳಂತೆಯೇ ವಂಶಾನುಗತವಾಗಿ</p>
		<p>ಬಂದುದು. ಬಡಗಿಯ ಮಗ ಬಡಗಿಯಾಗುವಂತೆ, ಕಮ್ಮಾರನ ಮಗ ಕಮ್ಮಾರನಾಗುವಂತೆ, ಪುರೋಹಿತನ ಮಗ ಪುರೋಹಿತನಾಗುವನು. ಪುರೋಹಿತನು ಯಾವಾಗಲೂ ಮದುವೆಯಾಗಿರಬೇಕು. ಒಬ್ಬನಿಗೆ ಹೆಂಡತಿ ಇದ್ದ ಹೊರತು ಅವನು ಪೂರ್ಣನಾಗಲಾರ ಎಂಬುದು ಹಿಂದುವಿನ ಅಭಿಪ್ರಾಯ, ಮದುವೆಯಾಗದವನಿಗೆ ಯಾವ ಕರ್ಮವನ್ನು ಮಾಡುವುದಕ್ಕೂ ಅಧಿಕಾರವಿಲ್ಲ.</p>
		<p>ಸಂನ್ಯಾಸಿಗಳಿಗೆ ಯಾವ ಆಸ್ತಿಪಾಸ್ತಿಗಳೂ ಇಲ್ಲ. ಅವರು ಮದುವೆಯಾಗುವುದಿಲ್ಲ. ಇದಕ್ಕಿಂತ ಹೆಚ್ಚಾಗಿ ಯಾವ ವ್ಯವಸ್ಥೆಯೂ ಇಲ್ಲ. ಇರುವ ಒಂದು ಸಂಬಂಧವೇ ಗುರು ಶಿಷ್ಯನಿಗೆ ಇರುವ ಸಂಬಂಧ. ಇದು ಹಿಂದುಗಳ ವೈಶಿಷ್ಟ್ಯ. ಗುರುವೆಂದರೆ ಕೇವಲ ನನಗೆ ಕಲಿಸುವುದಕ್ಕಾಗಿ ಒಬ್ಬ ಬರುವನು, ನಾನು ಅದಕ್ಕೆ ಇಷ್ಟೊಂದು ಹಣ ಕೊಡುವೆನು - ಇಲ್ಲಿಗೇ ಕೊನೆಗಾಣುವುದಲ್ಲ. ಭರತಖಂಡದಲ್ಲಿ ಇದು ಒಬ್ಬನನ್ನು ದತ್ತು ತೆಗೆದುಕೊಂಡಂತೆ. ಗುರು ನನ್ನ ತಂದೆಗಿಂತ ಹೆಚ್ಚು. ನಾನು ನಿಜವಾಗಿಯೂ ಪ್ರತಿಯೊಂದು ರೀತಿಯಲ್ಲೂ ಅವನ ಮಗ. ತಂದೆಗಿಂತ ಮೊದಲು ಗುರುವಿಗೆ ಭಕ್ತಿ, ಗೌರವಗಳನ್ನು ತೋರುವುದು ನನ್ನ ಕರ್ತವ್ಯ. ಏಕೆಂದರೆ ತಂದೆ ನನಗೆ ಈ ದೇಹವನ್ನು ಕೊಟ್ಟನು. ಆದರೆ ಗುರು ಮುಕ್ತಿಮಾರ್ಗವನ್ನು ತೋರಿದವನು. ಆದಕಾರಣವೇ ನನ್ನ ತಂದೆಗಿಂತಲೂ ಗುರು ಹೆಚ್ಚು. ಇದೊಂದೇ ಇರುವ ವ್ಯವಸ್ಥೆ. ಈ ಸಂಬಂಧವನ್ನು, ಗುರುವಿನ ವಿಷಯದಲ್ಲಿ ಪ್ರೇಮ ಗೌರವಗಳನ್ನು ಜೀವನದ ಕೊನೆಯವರೆಗೂ ಉಳಿಸಿಕೊಳ್ಳುತ್ತೇನೆ. ನಾನು ಶಿಷ್ಯರನ್ನು ಸ್ವೀಕರಿಸುತ್ತೇನೆ. ಕೆಲವು ವೇಳೆ ಗುರು ಯುವಕನಾಗಿರುವನು, ಶಿಷ್ಯ ವೃದ್ಧನಾಗಿರುವನು. ಇದನ್ನು ಗಮನಿಸಬೇಕಾಗಿಲ್ಲ; ಅವನು ಮಗ; ನನ್ನನ್ನು ತಂದೆ ಎಂದು ಕರೆಯುತ್ತಾನೆ. ಅವನನ್ನೇ ನಾನು ಮಗನೆಂದು ಕರೆಯಬೇಕಾಗುವುದು.</p>
		<p>ನನ್ನನ್ನು ಶಿಷ್ಯನನ್ನಾಗಿ ಸ್ವೀಕರಿಸಿದ ವಯೋವೃದ್ಧ ಗುರುವೊಬ್ಬರು ನನಗೆ ಸಿಕ್ಕಿದರು. ಅವರೊಬ್ಬ ವಿಚಿತ್ರ ಮನುಷ್ಯರು. ಅವರೇನೂ ಘನ ಪಂಡಿತರಾಗಿರಲಿಲ್ಲ. ಅವರು ಪುಸ್ತಕವನ್ನು ಓದಿದ್ದೇ ಅಪರೂಪ. ಅವರು ಹುಡುಗರಾಗಿದ್ದಾಗ ಸತ್ಯವನ್ನು ಪ್ರತ್ಯಕ್ಷ ಕಾಣಬೇಕೆಂಬ ತೀವ್ರ ಆಕಾಂಕ್ಷೆಯಿಂದ ಪ್ರೇರಿತರಾದರು. ಮೊದಲು ಅವರು ತಮ್ಮ ಧರ್ಮವನ್ನು ಅಭ್ಯಾಸ ಮಾಡತೊಡಗಿದರು. ನಂತರ ಉಳಿದ ಧರ್ಮಗಳ ಸತ್ಯವನ್ನು ತಿಳಿಯಬೇಕೆಂದು ಬಯಸಿದರು. ಈ ಉದ್ದೇಶದಿಂದ ಅವರು ಒಂದಾದ ಮೇಲೊಂದು ಎಲ್ಲಾ ಪಂಥಗಳಿಗೂ ಸೇರಿದರು. ತತ್ಕಾಲಕ್ಕೆ ಆಯಾ ಪಂಥದವರು ಹೇಗೆ ಆಚರಿಸಬೇಕೆಂದು ಹೇಳಿದರೋ ಹಾಗೆ ಆಚರಿಸಿದರು. ಆಯಾ ಪಂಥದ ಭಕ್ತರೊಂದಿಗೆ, ಅವರವರ ಧೈಯ ಸಂಪೂರ್ಣವಾಗಿ ಇವರ ಜೀವನದಲ್ಲಿ ಹಾಸುಹೊಕ್ಕಾಗುವ ತನಕ ವಾಸಿಸತೊಡಗಿದರು. ಕೆಲವು ಕಾಲವಾದ ಮೇಲೆ ಅವರು ಮತ್ತೊಂದು ಪಂಥಕ್ಕೆ ಹೋಗುತ್ತಿದ್ದರು. ಇವುಗಳನ್ನೆಲ್ಲಾ ಅಭ್ಯಾಸಮಾಡಿದ ಮೇಲೆ ಅವೆಲ್ಲಾ ಒಳ್ಳೆಯದೆ ಎಂಬ ನಿರ್ಧಾರಕ್ಕೆ ಬಂದರು. ಅವರು ಯಾರಲ್ಲೂ ತಪ್ಪು ಕಂಡುಹಿಡಿಯಲಿಲ್ಲ. ಇವೆಲ್ಲಾ ಒಂದೇ ಗುರಿಯೆಡೆಗೆ ಕರೆದೊಯುವ ಹಲವು ದಾರಿಗಳು. ಅನಂತರ ಅವರು ಹೀಗೆ ಹೇಳಿದರು: “ಇಷ್ಟೊಂದು ದಾರಿಗಳಿರುವುದು ಬಹಳ ಒಳ್ಳೆಯದು. ಏಕೆಂದರೆ</p>
		<p>ಒಂದೇ ದಾರಿಯಿದ್ದರೆ ಅದು ಒಬ್ಬನಿಗೆ ಮಾತ್ರ ಸರಿಯಾಗಿರಬಹುದು. ಹೆಚ್ಚು ದಾರಿಯಿದ್ದಷ್ಟೂ ನಮ್ಮಲ್ಲಿ ಪ್ರತಿಯೊಬ್ಬರಿಗೂ ಸತ್ಯ ಸಿಕ್ಕುವ ಸಂಭವ ಹೆಚ್ಚುವುದು. ಒಂದು ಭಾಷೆಯಲ್ಲಿ ನನಗೆ ಕಲಿಯಲಾಗದಿದ್ದರೆ ಮತ್ತೊಂದು ಭಾಷೆಯಲ್ಲಿ ಪ್ರಯತ್ನಿಸುವೆನು.” ಅವರು ಎಲ್ಲಾ ಧರ್ಮಗಳನ್ನೂ ಪೂಜ್ಯ ದೃಷ್ಟಿಯಿಂದ ನೋಡುತ್ತಿದ್ದರು.</p>
		<p>ನಾನು ಈಗ ಬೋಧಿಸುತ್ತಿರುವ ಭಾವನೆಗಳೆಲ್ಲಾ ಅವರ ಭಾವನೆಗಳ ಮರುಧ್ವನಿಗಳು. ನಾನು ಹೇಳಿದುದರಲ್ಲಿ, ದೋಷಪೂರಿತವಾದುದು ಮತ್ತು ನಿಂದಾಸ್ಪದವಾದುದು ಹೊರತು, ಮಿಕ್ಕ ಸ್ವತಂತ್ರವಾದ ಯಾವ ಭಾವನೆಯೂ ನನ್ನದಲ್ಲ. ನಾನು ಹೇಳಿದ ಪ್ರತಿಯೊಂದು ಮಾತಿನಲ್ಲಿಯೂ ಸತ್ಯವೂ ಶುಭ್ರವೂ ಆದುದು ಯಾವುದಾದರೂ ಇದ್ದರೆ, ಅದು ಕೇವಲ ಅವರ ಭಾವನೆಗಳನ್ನು ಪ್ರತಿಧ್ವನಿಸುವ ಪ್ರಯತ್ನವಷ್ಟೆ. ಪ್ರೊ. ಮ್ಯಾಕ್ಸ್‌ಮುಲ್ಲರ್ ಅವರು ಬರೆದಿರುವ ಶ್ರೀರಾಮಕೃಷ್ಣರ ಜೀವನ ಚರಿತ್ರೆಯನ್ನು ಓದಿ.</p>
		<p>ಆ ಮಹಾತ್ಮರ ಪದತಳದಲ್ಲಿ ನಾನು ಈ ಭಾವನೆಗಳನ್ನು ಪಡೆದೆನು. ಅಲ್ಲಿ ಇನ್ನೂ ಕೆಲವು ತರುಣರಿದ್ದರು. ನಾನು ಆಗ ಒಬ್ಬ ಹುಡುಗ. ಅವರ ಹತ್ತಿರ ಹೋದಾಗ ಹದಿನಾರು ವಯಸ್ಸಾಗಿತ್ತು. ಅಲ್ಲಿದ್ದ ಕೆಲವರು ನನಗಿಂತ ಕಿರಿಯರು ಮತ್ತೆ ಕೆಲವರು ಹಿರಿಯರು. ಸುಮಾರು ಹತ್ತು ಹನ್ನೆರಡು ಮಂದಿಗಿಂತ ಸ್ವಲ್ಪ ಹೆಚ್ಚು ಇರಬಹುದು. ಅವರ ಈ ಆದರ್ಶವನ್ನು ಪ್ರಚಾರಗೊಳಿಸಬೇಕೆಂದು ನಾವೆಲ್ಲ ಅಲ್ಲಿ ಒಟ್ಟಿಗೆ ಸಂಕಲ್ಪಮಾಡಿದೆವು. ಅದನ್ನು ಹರಡುವುದು ಮಾತ್ರವಲ್ಲ ಅನುಷ್ಠಾನ ಯೋಗ್ಯವನ್ನಾಗಿ ಮಾಡಬೇಕಾಗಿತ್ತು. ಅಂದರೆ ನಮ್ಮ ಜೀವನದ ಅನುಷ್ಠಾನದಲ್ಲಿ ಹಿಂದೂಗಳ ಆಧ್ಯಾತ್ಮಿಕ ಭಾವನೆ, ಬೌದ್ಧರ ದಯೆ, ಕ್ರೈಸ್ತರ ಚಟುವಟಿಕೆ, ಮಹಮ್ಮದೀಯರಲ್ಲಿರುವ ಸಹೋದರ ಭಾವನೆಯನ್ನು ತೋರಬೇಕು. ವಿಶ್ವಧರ್ಮವನ್ನು ಈಗ ಇಲ್ಲಿ ಸ್ಥಾಪಿಸೋಣ; ಅದಕ್ಕಾಗಿ ಕಾಯುವುದಿಲ್ಲ.” ಎಂದು ನಿಶ್ಚಯ ಮಾಡಿದೆವು.</p>
		<p>ನನ್ನ ಗುರುವಿಗೆ ವಯಸ್ಸಾಗಿತ್ತು. ಅವರು ಒಂದೇ ಒಂದು ನಾಣ್ಯವನ್ನೂ ತಮ್ಮ ಕೈಯಿಂದ ಮುಟ್ಟುತ್ತಿರಲಿಲ್ಲ. ತಮಗೆ ಕೊಟ್ಟ ಸ್ವಲ್ಪ ಆಹಾರ ಮತ್ತು ಉಡಲು ಕೆಲವು ಗಜ ಹತ್ತಿ ಬಟ್ಟೆಯಲ್ಲದೆ ಮತ್ತೆ ಏನನ್ನೂ ಮುಟ್ಟುತ್ತಿರಲಿಲ್ಲ. ಮತ್ತೆ ಯಾವ ದಾನವನ್ನೂ ಸ್ವೀಕರಿಸುವಂತೆ ಅವರಿಗೆ ಹೇಳುವುದಕ್ಕಾಗುತ್ತಿರಲಿಲ್ಲ. ಇಷ್ಟು ವಿಸ್ಮಯಕರವಾದ ಭಾವನೆಗಳು ಇದ್ದರೂ, ಅವರು ತುಂಬ ಕಟ್ಟುನಿಟ್ಟಿನವರು. ಅವರು ಇನ್ನೊಬ್ಬರ ಹಂಗಿಗೆ ಬೀಳದೆ ಸ್ವತಂತ್ರರಾಗಿದ್ದರು. ಇಂಡಿಯಾ ದೇಶದಲ್ಲಿ ಸಂನ್ಯಾಸಿ ಇಂದು ಮಹಾರಾಜನ ಸ್ನೇಹಿತ , ಅವನೊಂದಿಗೆ ಊಟ ಮಾಡುವನು; ಮಾರನೆ ದಿನ ಅವನೊಬ್ಬ ಭಿಕ್ಷುಕ, ಮರದ ಕೆಳಗೆ ವಾಸಮಾಡುವನು. ಎಲ್ಲರೊಡನೆಯೂ ಅವನು ವ್ಯವಹರಿಸಬೇಕು. ಯಾವಾಗಲೂ ಸಂಚಾರ ಮಾಡುತ್ತಿರಬೇಕು, ಉರುಳುವ ಕಲ್ಲು ಯಾವುದಕ್ಕೂ ಅಂಟುವುದಿಲ್ಲವೆಂಬ ಗಾದೆಯಂತೆ. ಕಳೆದ ಹದಿನಾಲ್ಕು ವರ್ಷಗಳಿಂದಲೂ ನಾನು ಯಾವ ಒಂದು ಸ್ಥಳದಲ್ಲೂ ಮೂರು ತಿಂಗಳಿಗಿಂತ ಹೆಚ್ಚಾಗಿ ಕಳೆದಿಲ್ಲ. ಯಾವಾಗಲೂ ಸಂಚರಿಸುತ್ತಿರುವೆನು. ಇದರಂತೆಯೇ ನಾವೆಲ್ಲರೂ ಮಾಡುವುದು.</p>
		<p>ಈ ಕೆಲವು ಹುಡುಗರು ತಮ್ಮ ಗುರುದೇವರ ಈ ಭಾವನೆಗಳನ್ನೂ ಅವುಗಳ ಫಲವಾದ ಅನುಷ್ಠಾನ ವೇದಾಂತವನ್ನೂ ತಮ್ಮದನ್ನಾಗಿ ಮಾಡಿಕೊಂಡರು. ವಿಶ್ವಧರ್ಮ, ದೀನರಿಗೆ ಅನುಕಂಪ, ಮುಂತಾದುವು ಒಳ್ಳೆಯ ಸಿದ್ದಾಂತಗಳು. ಆದರೆ ಜನರು ಇವನ್ನು ಅನುಷ್ಠಾನಕ್ಕೆ ತರಬೇಕಾಗಿದೆ.</p>
		<p>ಅನಂತರ ನಮ್ಮ ಪೂಜ್ಯ ಗುರುಗಳು ಕಾಲವಾಗುವ ದಾರುಣ ದುಃಖದ ದಿನ ಸಮೀಪಿಸಿತು. ನಾವು ಸಾಧ್ಯವಾದಷ್ಟೂ ಅವರನ್ನು ಉಪಚರಿಸಿದೆವು. ನಮಗೆ ಸ್ನೇಹಿತರು ಇರಲಿಲ್ಲ. ವಿಚಿತ್ರ ಅಭಿಪ್ರಾಯಗಳನ್ನು ಇಟ್ಟುಕೊಂಡಿದ್ದ ಕೆಲವು ಹುಡುಗರ ಮಾತನ್ನು ಕೇಳುವವರಾರು? ಯಾರೂ ಇಲ್ಲ. ಅಂತೂ ಇಂಡಿಯಾ ದೇಶದಲ್ಲಿ ಹುಡುಗರನ್ನು ಕೇಳುವವರೇ ಇಲ್ಲ. ಹತ್ತು ಹನ್ನೆರಡು ಜನ ಹುಡುಗರು, ಜನರಿಗೆ ಮಹಾಭಾವನೆಗಳನ್ನು ಕೊಟ್ಟು ಅವನ್ನು ತಮ್ಮ ಜೀವನದಲ್ಲಿ ಕಾರತಃ ತರುತ್ತೇವೆ ಎಂದು ಶಪಥಮಾಡಿರುವೆವು ಎಂಬುದನ್ನು ಆಲೋಚಿಸಿ ನೋಡಿ ! ಎಲ್ಲರೂ ಇದನ್ನು ನೋಡಿ ನಕ್ಕರು. ನಗು ಕ್ರಮೇಣ ನಿಷ್ಠುರವಾಯಿತು, ನಂತರ ಹಿಂಸೆಯಾಯಿತು. ಹುಡುಗರ ತಂದೆ ತಾಯಿಗಳು ನಮ್ಮನ್ನೆಲ್ಲಾ ದಂಡಿಸುವುದಕ್ಕೆ ಬಂದರು. ನಮ್ಮನ್ನು ಅವರು ಅಲ್ಲಗಳೆದಷ್ಟೂ ನಾವು ಹೆಚ್ಚು ದೃಢ ಪ್ರತಿಜ್ಞರಾದೆವು.</p>
		<p>ನಂತರ ಸ್ವತಃ ನನಗೆ ಮತ್ತು ಉಳಿದ ಹುಡುಗರಿಗೆ ದೊಡ್ಡ ಕಷ್ಟಕಾಲ ಒದಗಿತು. ಅದರಲ್ಲಿಯೂ ನನಗೆ ದೊಡ್ಡ ವಿಪತ್ತು ಪ್ರಾಪ್ತವಾಯಿತು. ಒಂದು ಕಡೆ ನನ್ನ ಸಹೋದರರು ಮತ್ತು ತಾಯಿ. ಆ ಸಮಯದಲ್ಲಿ ನಮ್ಮ ತಂದೆ ಕಾಲವಾದರು. ನಾವು ನಿರ್ಗತಿಕರಾದೆವು, ತುಂಬಾ ಬಡವರಾದೆವು. ದಿನವೆಲ್ಲ ಉಪವಾಸವಿರುವ ಸ್ಥಿತಿಗೆ ಬಂದೆವು. ಮನೆಗೆ ನಾನೊಬ್ಬನೇ ಆಸರೆಯಾಗಿದ್ದೆ. ಅವರಿಗೆ ಸಹಾಯಮಾಡುವುದಕ್ಕೆ ನಾನೊಬ್ಬನೇ ಇದ ದು. ನಾನು ಎರಡು ಪ್ರಪಂಚಗಳ ನಡುವೆ ನಿಲ್ಲಬೇಕಾಯಿತು. ಒಂದು ಕಡೆ, ನನ್ನ ತಾಯಿ ಮತ್ತು ಸಹೋದರರು ಪ್ರಾಣ ಹೋಗುವವರೆಗೆ ಉಪವಾಸ ಮಾಡುವುದನ್ನು ನೋಡಬೇಕಾಗಿತ್ತು. ಮತ್ತೊಂದು ಕಡೆ, ಆ ಮಹಾಪುರುಷನ ಸಂದೇಶವನ್ನು ಭರತಖಂಡದ ಉದ್ದಾರಕ್ಕೆ ಬೋಧಿಸಬೇಕು, ಕಾರರೂಪಕ್ಕೆ ತರಬೇಕು. ಆದಕಾರಣ ಹಲವು ದಿನಗಳು, ಹಲವು ತಿಂಗಳು ಮನಸ್ಸಿನಲ್ಲಿ ಹೋರಾಟ ನಡೆಯಿತು. ಕೆಲವು ವೇಳೆ ಹಗಲು ರಾತ್ರಿ ಐದಾರು ದಿನ ಎಡಬಿಡದೆ ಪ್ರಾರ್ಥಿಸುತ್ತಿದೆ. ಅಬ್ಬ! ಆ ದಿನಗಳ ಹಿಂಸೆ ! ನಾನೊಂದು ನರಕದಲ್ಲಿ ವಾಸಿಸುತ್ತಿದ್ದೆ. ಸ್ವಾಭಾವಿಕವಾದ ಶಿಶುಹೃದಯವು ನನ್ನನ್ನು ಮನೆಯ ಕಡೆಗೆ ಸೆಳೆಯುತ್ತಿತ್ತು. ಯಾರು ನನ್ನ ಹತ್ತಿರದ ಬಂಧುಗಳೇ ನನ್ನ ಪ್ರೀತಿಗೆ ಪಾತ್ರರೋ ಅವರು ವ್ಯಥೆಪಡುತ್ತಿರುವುದನ್ನು ನನಗೆ ನೋಡಲು ಸಾಧ್ಯವಾಗಲಿಲ್ಲ. ಇದಲ್ಲದೆ ನನಗೆ ಸಹಾನುಭೂತಿಯನ್ನು ತೋರುವವರು ಯಾರು ಇರಲಿಲ್ಲ. ಒಬ್ಬ ಹುಡುಗನ ಕಲ್ಪನೆಗೆ ಯಾರು ಸಹಾನುಭೂತಿಯನ್ನು ತೋರಿಯಾರು ! ಅನ್ಯರಿಗೆ ಅಷ್ಟೊಂದು ಕಷ್ಟವನ್ನು ಕೊಟ್ಟ ಕಲ್ಪನೆಗೆ ಯಾರು ಸಹಾನುಭೂತಿಯನ್ನು ತೋರುವರು ! ಯಾರೂ ಇಲ್ಲ, ಒಬ್ಬರು ವಿನಃ.</p>
		<p>ಆ ಒಬ್ಬರ ಸಹಾನುಭೂತಿ ನನಗೆ ನೆಚ್ಚಿಗೆಯನ್ನು ತಂದಿತು, ಆಶೀರ್ವಾದವನ್ನು ಕರುಣಿಸಿತು. ಆಕೆ ಒಬ್ಬ ಮಹಿಳೆ, ದೊಡ್ಡ ತ್ಯಾಗಿಯಾದ ನನ್ನ ಗುರುಗಳು ತಾವು ಹುಡುಗ ರಾಗಿದ್ದಾಗ ಒಬ್ಬ ಹುಡುಗಿಯನ್ನು ಮದುವೆಯಾಗಿದ್ದರು. ಅವರು ದೊಡ್ಡವರಾದ ಮೇಲೆ, ಆಧ್ಯಾತ್ಮಿಕ ಆಕಾಂಕ್ಷೆಗಳು ಅವರಲ್ಲಿ ತುಂಬಿ ತುಳುಕಾಡುತ್ತಿದ್ದಾಗ, ತಮ್ಮ ಸತಿಯನ್ನು ನೋಡಲು ಬಂದರು. ಅವರು ಸಣ್ಣವರಾಗಿದ್ದಾಗ ಮದುವೆಯಾಗಿದ್ದರೂ, ದೊಡ್ಡವರಾಗುವ ತನಕ ಒಬ್ಬರ ಪರಿಚಯ ಇನ್ನೊಬ್ಬರಿಗೆ ವಿಶೇಷವಾಗಿರಲಿಲ್ಲ. ಅವರು ತಮ್ಮ ಪತಿಯ ಹತ್ತಿರ ಬಂದು, ''ನೋಡು, ನಾನು ನಿನ್ನ ಪತಿ. ನಿನಗೆ ಈ ದೇಹದ ಮೇಲೆ ಅಧಿಕಾರವಿದೆ. ನಾನು ನಿನ್ನನ್ನು ಮದುವೆಯಾಗಿದ್ದರೂ ನಿನ್ನೊಂದಿಗೆ ಕಾಮಜೀವನವನ್ನು ನಡೆಸಲಾರೆ. ಆದರೆ ಅದನ್ನು ನಾನು ನಿನ್ನ ಇತ್ಯರ್ಥಕ್ಕೆ ಬಿಡುವೆನು' ಎಂದರು. ಸತಿ ಕಣ್ಣೀರು ತುಂಬಿ, “ದೇವರೇ ನಿಮ್ಮನ್ನು ಮುಂದಕ್ಕೆ ಕರೆದೊಯ್ಯಲಿ. ಭಗವಂತ ನಿಮ್ಮನ್ನು ಹರಸಲಿ. ನಿಮ್ಮನ್ನು ಹೀನಸ್ಥಿತಿಗೆ ಎಳೆಯುವ ಹೆಂಗಸೇ ನಾನು? ಸಾಧ್ಯವಾದರೆ ನಿಮಗೆ ನಾನು ಸಹಾಯಕಳಾಗುವೆನು. ನಿಮ್ಮ ದಾರಿಯಲ್ಲಿ ನೀವು ಹೋಗಿ” ಎಂದರು.</p>
		<p>ಅಂತಹ ಮಹಾತ್ಮಳು ಆ ಸತಿ, ಪತಿಯು ನಂತರ ತನ್ನದೇ ಒಂದು ರೀತಿಯಲ್ಲಿ ಸಂನ್ಯಾಸಿಯಾದರು. ದೂರದಿಂದ ಸಾಧ್ಯವಾದಷ್ಟು ಪತಿಗೆ ಸತಿಯು ಸಹಾಯ ಮಾಡುತ್ತಿದ್ದರು. ನಂತರ ಆ ಮಹಾತ್ಮರು ದೊಡ್ಡ ತಪೋವ್ಯಕ್ತಿಗಳಾದ ಮೇಲೆ ಸತಿ ಅವರ ಸಮಾಪ ಬಂದರು. ನಿಜವಾಗಿ ಸತಿಯೇ ಅವರ ಮೊದಲ ಶಿಷ್ಯರು. ಆ ಸತಿ ತಮ್ಮ ಮುಂದಿನ ಜೀವನವನ್ನೆಲ್ಲಾ ಆ ಮಹಾತ್ಮನ ಶುಶೂಷೆಯಲ್ಲಿ ಕಳೆದರು. ಆ ಪತಿಗೆ, ತಾನು ಬದುಕಿರುವೆನೆ, ಸತ್ತಿರುವೆನೆ, ಅಥವಾ ಇನ್ನು ಏನಾದರೂ ಆಗಿರುವೆನೆ, ಎಂಬುದು ಕೂಡ ಗೊತ್ತಾಗುತ್ತಿರಲಿಲ್ಲ. ಕೆಲವು ವೇಳೆ ಅವರು ಮಾತನಾಡುತ್ತಿದ್ದಾಗ ಅಷ್ಟು ಉದ್ವೇಗಗೊಳ್ಳುತಿದ್ದರು. ಅವರು ಆಗ ಜ್ವಲಿಸುತ್ತಿರುವ ಕೆಂಡದ ಮೇಲೆ ಕುಳಿತಿದ್ದರೂ ಅವರಿಗೆ ಗೊತ್ತಾಗುತ್ತಿರಲಿಲ್ಲ. ಜ್ವಲಿಸುತ್ತಿರುವ ಕೆಂಡ ! ಆಗಲೂ ತಮ್ಮ ದೇಹವನ್ನು ಸಂಪೂರ್ಣ ಮರೆಯುತ್ತಿದ್ದರು.</p>
		<p>ಅವರ ಸತಿ, ಆ ಮಹಾತಾಯಿಯೊಬ್ಬರೆ ಈ ಹುಡುಗರ ಭಾವನೆಗಳಿಗೆ ಸಹಾನುಭೂತಿಯನ್ನು ತೋರುತ್ತಿದ್ದರು. ಆದರೆ ಅವರಿಗೆ ಯಾವ ಶಕ್ತಿಯೂ ಇರಲಿಲ್ಲ. ಅವರು ನಮಗಿಂತ ಬಡವರು. ಆದರೂ ಚಿಂತೆ ಇಲ್ಲ. ನಾವು ಕಾರ್ಯೋನ್ಮುಖರಾದೆವು. ನಾವು ಹಾಗೆ ಇದ್ದಾಗ, ಈ ಭಾವನೆಗಳು ಭರತಖಂಡವನ್ನು ಜಾಗೃತಗೊಳಿಸುವುದು, ಹಲವು ದೇಶಗಳಿಗೆ ಹಲವು ಜನಾಂಗಗಳಿಗೆ ಸುದಿನವನ್ನು ತರುವುದು ಎಂದು ನಂಬಿದೆ. ಈ ನಂಬಿಕೆ ದೃಢವಾದಂತೆ, ಇಂತಹ ಭಾವನೆಗಳು ಪ್ರಪಂಚದಿಂದ ಮಾಯವಾಗುವುದಕ್ಕಿಂತ, ಕೆಲವರು ಕಷ್ಟವನ್ನು ಅನುಭವಿಸಿದರೂ ಲೇಸು ಎಂದು ತೋರಿತು. ಒಬ್ಬ ತಾಯಿ ಅಥವಾ ಇಬ್ಬರು ಸಹೋದರರು ಕಾಲವಾದರೆ ಏನಂತೆ? ಇದೊಂದು ತ್ಯಾಗ, ಇದನ್ನು ನೆರವೇರಿಸೋಣ. ಯಾವ ಮಹಾಕಾರ್ಯವೂ ತ್ಯಾಗವಿಲ್ಲದೆ ಆಗಲಾರದು. ಹೃದಯವನ್ನೇ ಕೀಳಬೇಕು. ರಕ್ತಸಿಕ್ತವಾದ ಹೃದಯವನ್ನು ಪೀಠದ ಮೇಲೆ ಇಡಬೇಕು. ಆಗ ಮಾತ್ರ ಮಹತ್ಕಾರ್ಯಗಳು ನೆರವೇರುವುವು. ಮತ್ತೆ</p>
		<p>ಬೇರೆ ಮಾರ್ಗವಿದೆಯೇನು ? ಯಾರೂ ಕಂಡುಹಿಡಿದಿಲ್ಲ. ಯಾವುದಾದರೂ ಮಹತ್ಕಾರ್ಯವನ್ನು ಸಾಧಿಸಿದ ನಿಮ್ಮಲ್ಲಿ ಪ್ರತಿಯೊಬ್ಬರನ್ನೂ ನಾನು ಕೇಳುತ್ತೇನೆ. ಅಬ್ಬ ! ಅದಕ್ಕೆ ಎಷ್ಟು ವ್ಯಯವಾಗಿದೆ ! ಎಷ್ಟು ಯಾತನೆ! ಎಷ್ಟು ಹಿಂಸೆ ! ಪ್ರತಿಯೊಬ್ಬರ ಜೀವನದಲ್ಲಿಯೂ ಅವರು ಸಾಧಿಸಿದ ಒಂದೊಂದು ಜಯದ ಹಿಂದೆಯೂ ಎಷ್ಟು ಅಸಾಧ್ಯ ಕಷ್ಟವಿದೆ ! ನಿಮ್ಮೆಲ್ಲರಿಗೂ ಇದು ಗೊತ್ತಿದೆ...</p>
		<p>ಆ ಹುಡುಗರ ತಂಡ ಹೀಗೆ ಮುಂದೆ ಸಾಗಿತು. ಸುತ್ತಮುತ್ತಲೂ ಇರುವ ಜನರಿಂದ ನಮಗೆ ಸಿಕ್ಕಿದುದು ಒದೆತ ಮತ್ತು ನಿಂದೆಯಲ್ಲದೆ ಮತ್ತೇನೂ ಇಲ್ಲ. ಅಷ್ಟೆ ! ನಮ್ಮ ಊಟಕ್ಕೆ ಮನೆಯಿಂದ ಮನೆಗೆ ಹೋಗಿ ಭಿಕ್ಷೆ ಬೇಡಬೇಕಾಗಿತ್ತು. ಜನರು ತಿಂದು ಉಳಿದ ತಂಗಳು, ಕಸ ಮುಂತಾದವು ದೊರಕುತ್ತಿದ್ದುವು. ಅಲ್ಲೊಂದು ಚೂರು ಇಲ್ಲೊಂದು ಚೂರು ರೊಟ್ಟಿ ಸಿಕ್ಕುತ್ತಿತ್ತು. ಒಂದು ಹಳೆಯ ಪಾಳುಮನೆಯನ್ನು ಬಾಡಿಗೆಗೆ ತೆಗೆದುಕೊಂಡೆವು. ಕೆಳಗಡೆ ಬುಸುಗುಟ್ಟುತ್ತಿದ್ದ ನಾಗರಹಾವುಗಳಿದ್ದವು. ಬಾಡಿಗೆ ತುಂಬ ಕಡಿಮೆ ಯಾಗಿದ್ದುದರಿಂದ ಅಲ್ಲಿಯೇ ವಾಸಿಸುವ ಸಾಹಸ ಮಾಡಿದೆವು.</p>
		<p>ಹೀಗೆ ಕೆಲವು ವರುಷ ನಮ್ಮ ಜೀವನ ಸಾಗಿತು. ಮಧ್ಯೆ ಮಧ್ಯೆ ಭರತಖಂಡವನ್ನು ಸಂಚರಿಸುತ್ತಾ, ನಮ್ಮ ಆದರ್ಶಗಳನ್ನು ಕ್ರಮೇಣ ಹರಡಲು ಪ್ರಯತ್ನಿಸಿದೆವು. ಆಶಾಕಿರಣ ಒಂದೂ ಬಾರದೆ ಹತ್ತು ವರುಷಗಳು ಸಾಗಿದವು. ಮತ್ತೂ ಹತ್ತು ವರುಷಗಳು !ಸಾವಿರಾರು ವೇಳೆ ನಿರಾಶಾ ಭಾವನೆ ಮೂಡಿತು. ಆದರೆ ಒಂದು ಮಾತ್ರ ನೆಚ್ಚುಗೆಡದಂತೆ ಮಾಡಿತ್ತು. ಅದೇ ಸಹೋದರರಲ್ಲಿ ಒಬ್ಬರಿಗೆ ಮತ್ತೊಬ್ಬರಲ್ಲಿದ್ದ ಅದ್ಭುತ ಶ್ರದ್ದೆ ಮತ್ತು ಅನನ್ಯ ಸಾಧಾರಣ ಪ್ರೀತಿ. ಇಂದು ನನ್ನ ಸುತ್ತಲೂ ಒಂದುನೂರು ಜನ ಸ್ತ್ರೀ ಪುರುಷರು ಇರುವರು. ನಾನು ನಾಳೆ ದುಷ್ಟನಾದರೂ ನಾವು ನಿಮ್ಮ ಸಮೀಪದಲ್ಲೆ ಇರುವೆವು. ನಿಮ್ಮನ್ನು ಎಂದಿಗೂ ಕೈಬಿಡುವುದಿಲ್ಲ' ಎಂದು ಸಾರುವರು. ಇದೊಂದು ಅಪೂರ್ವ ವರ, ಸುಖದಲ್ಲಿರುವಾಗ, ದುಃಖದಲ್ಲಿರುವಾಗ, ಬಡತನದಲ್ಲಿ, ನೋವಿನಲ್ಲಿ, ಸಾವಿನಲ್ಲಿ, ಸ್ವರ್ಗದಲ್ಲಿ, ನರಕದಲ್ಲಿ, ಯಾರು ನನ್ನನ್ನು ಕೈಬಿಡುವುದಿಲ್ಲವೋ ಅವನೇ ನನ್ನ ಸ್ನೇಹಿತ. ಅಂತಹ ಸ್ನೇಹ ಸುಲಭವೇ? ಅಂತಹ ಸ್ನೇಹದಿಂದ ಮಾನವ ಮುಕ್ತಿಯನ್ನು ಗಳಿಸಬಲ್ಲ. ಹಾಗೆ ಪ್ರೀತಿಸಿದರೆ ನಮಗೆ ಮುಕ್ತಿ ದೊರಕುವುದು. ಅಂತಹ ಶ್ರದ್ದೆ, ನಮ್ಮಲ್ಲಿದ್ದರೆ, ಉಳಿದವೆಲ್ಲ ಏತಕ್ಕೆ? ಅದೇ ಏಕಾಗ್ರತೆಯ ಸಾರ. ಅಂತಹ ಶ್ರದ್ದೆ, ಪ್ರೀತಿಗಳು ಇದ್ದರೆ ಪ್ರಪಂಚದಲ್ಲಿ ಮತ್ತಾವ ದೇವರನ್ನೂ ಪೂಜಿಸಬೇಕಾಗಿಲ್ಲ. ಎಂತಹ ಕಷ್ಟಕಾಲದಲ್ಲೆಲ್ಲಾ ನಮ್ಮಲ್ಲಿ ಅವು ಇದ್ದವು, ಸರ್ವದಾ ಇದ್ದವು. ಅವು ಹಿಮಾಲಯದಿಂದ ಕನ್ಯಾಕುಮಾರಿವರೆಗೆ, ಸಿಂಧೂ ನದಿಯಿಂದ ಬ್ರಹ್ಮಪುತ್ರದವರೆಗೆ ಹೋಗುವಂತೆ ನಮ್ಮನ್ನು ಪ್ರೇರೇಪಿಸಿದುವು.</p>
		<p>ಈ ಹುಡುಗರ ತಂಡ ಕ್ರಮೇಣ ಸಂಚರಿಸಲು ಪ್ರಾರಂಭಿಸಿತು. ಜನರ ಲಕ್ಷ ನಮ್ಮ ಕಡೆಗೆ ಬಿತ್ತು. ನೂರರಲ್ಲಿ ತೊಂಭತ್ತು ಜನ ವಿರೋಧಿಸುವವರು. ಉಳಿದವರಲ್ಲಿ ಸಹಾಯ ಕೊಟ್ಟವರೂ ಅತ್ಯಲ್ಪ. ನಮ್ಮಲ್ಲಿ ಒಂದು ದೋಷವಿತ್ತು; ನಮ್ಮದು ಹುಡುಗರ ತಂಡ - ಬಡತನ, ಬಾಲ್ಯದ ಒರಟುತನವೆಲ್ಲ ಅದರಲ್ಲಿತ್ತು. ಯಾರು ಜೀವನದಲ್ಲಿ</p>
		<p>ತನ್ನ ಮಾರ್ಗವನ್ನು ತಾನೇ ಕಂಡುಹಿಡಿದುಕೊಳ್ಳಬೇಕಾಗಿದೆಯೋ, ಆತ ಸ್ವಲ್ಪ ಒರಟು ಸ್ವಭಾವದವನಾಗುತ್ತಾನೆ. ನಡತೆಗೆ, “ಮಾನ್ಯ ಮಹಿಳೆಯರೆ, ಮಹನೀಯರೆ'' ಎಂಬ ನಯವಿನಯ ಮೃದುಮಾಧುರ್ಯದ ಮೆರಗನ್ನು ಕೊಡಲು ಸಮಯವಿಲ್ಲ. ನೀವು ಜೀವನದಲ್ಲಿ ಯಾವಾಗಲೂ ಇದನ್ನು ನೋಡುವಿರಿ. ಅವನೊಂದು ಕಚ್ಚಾ ವಜ್ರ, ಹೆಚ್ಚು ನಯವಿಲ್ಲ, ಸಾಮಾನ್ಯ ಪೆಟ್ಟಿಗೆಯಲ್ಲಿರುವ ಬೆಲೆಬಾಳುವ ಆಭರಣ.</p>
		<p>ಇದು ನಮ್ಮ ಸ್ಥಿತಿ. ಯಾವುದರ ಜೊತೆಯಲ್ಲೂ ರಾಜಿ ಇಲ್ಲ. ಅದೇ ನಮ್ಮ ಧೈಯ ವಾಕ್ಯ. “ಇದು ಆದರ್ಶ, ಇದನ್ನು ಪಾಲಿಸಲೇಬೇಕು''. ಒಬ್ಬ ರಾಜನನ್ನು ಭೇಟಿಯಾದಾಗ, ನಾವು ಸಾಯುವ ಸ್ಥಿತಿಯಲ್ಲಿದ್ದರೂ, ಅವನಿಗೆ ಸ್ವಲ್ಪ ಬುದ್ದಿವಾದವನ್ನು ಹೇಳಲೇಬೇಕು. ರೈತನ ವಿಷಯದಲ್ಲೂ ಅಷ್ಟೆ. ಆದ್ದರಿಂದ ಸಹಜವಾಗಿಯೇ ನಾವು ಜನರ ವಿರೋಧವನ್ನು ಎದುರಿಸಬೇಕಾಯಿತು.</p>
		<p>ಆದರೆ ಗಮನದಲ್ಲಿಡಿ. ಇದು ಜೀವನದ ಅನುಭವ ಇನ್ನೊಬ್ಬರ ಹಿತ ಸಾಧಿಸುವಲ್ಲಿ ಜಗತ್ತೇ ನಿಮ್ಮನ್ನು ವಿರೋಧಿಸಿದರೂ ಅದು ನಿಮಗೆ ಯಾವ ಅಪಾಯವನ್ನೂ ತಂದೊಡ್ಡಲಾರದು. ನೀವು ನಿಜವಾಗಿಯೂ ನಿಷ್ಕಪಟಿಗಳಾಗಿದ್ದರೆ, ನಿಃಸ್ವಾರ್ಥಪರರಾದರೆ, ನಿಮ್ಮಲ್ಲಿರುವ ಭಗವಂತನ ಶಕ್ತಿಯ ಮುಂದೆ ವಿರೋಧವು ಪುಡಿಪುಡಿಯಾಗಲೇಬೇಕು. ಆ ಹುಡುಗರು ಅಂತಹವರು. ಪ್ರಕೃತಿಮಾತೆಯ ಕರಗಳಿಂದ ಪವಿತ್ರರಾದ ನವಶಿಶುಗಳಂತೆ ಬಂದವರು. ನನ್ನ ಗುರು ಹೀಗೆ ಹೇಳುತ್ತಿದ್ದರು: 'ನಾನು ಭಗವಂತನ ಸನ್ನಿಧಿಯಲ್ಲಿ ಯಾರು ಇನ್ನೂ ಮೂಸಿ ನೋಡದ ಹೂವನ್ನು, ಯಾರೂ ಸ್ಪರ್ಶಕ್ಕೂ ತಾಕದ ಹಣ್ಣನ್ನು ನಿವೇದಿಸಲು ಆಶಿಸುವೆನು.'' ಆ ಮಹಾಪುರುಷರ ಉಪದೇಶ ನಮ್ಮನ್ನು ಕಾಪಾಡಿತು. ಕಲ್ಕತ್ತೆಯ ರಸ್ತೆಗಳಿಂದ ಆರಿಸಿಬಂದ ಹುಡುಗರ ಭವಿಷ್ಯ ಅವರಿಗೆ ಮಾತ್ರ ಗೋಚರಿಸಿತು. ಅವರು, 'ಈ ಹುಡುಗನನ್ನು ನೋಡಿ, ಆ ಹುಡುಗನನ್ನು ನೋಡಿ, ಅವನು ಮುಂದೆ ಏನಾಗುತ್ತಾನೆ” ಎಂದು ಹೇಳಿದಾಗ ಜನ ನಕ್ಕರು. ಗುರುಗಳ ನಂಬಿಕೆ ಜಾರಲಿಲ್ಲ. 'ಜಗನ್ಮಯಿ ನನಗೆ ಇದನ್ನು ಹೀಗೆ ಎಂದು ಹೇಳಿದ ಮೇಲೆ ಅವಳೆಂದೂ ತಪ್ಪು ಮಾಡುವುದಿಲ್ಲ. ಅದು ಹೀಗೆಯೇ ಇರಬೇಕು' ಎಂದರು.</p>
		<p>ಹೀಗೆಯೇ ಹತ್ತು ವರ್ಷಗಳು ಕಳೆದವು. ಯಾವ ಬೆಳಕೂ ಬರಲಿಲ್ಲ. ನನ್ನ ದೇಹಸ್ಥಿತಿ ಕೆಡುತ್ತಾ ಬಂದಿತು. ಕೆಲವು ವೇಳೆ ರಾತ್ರಿ ೯ ಘಂಟೆಗೆ ಒಂದು ಊಟ. ಕೆಲವು ವೇಳೆ ಬೆಳಗ್ಗೆ ೮ ಘಂಟೆಗೆ ಒಂದು ಊಟ. ಎರಡು ದಿನಗಳಾದಮೇಲೆ ಮತ್ತೊಂದು ಊಟ, ಈ ರೀತಿ ನನ್ನ ಆರೋಗ್ಯ ಹೀನಸ್ಥಿತಿಗೆ ಇಳಿಯಿತು. ಯಾವಾಗಲೂ ಅತಿ ಬಡತನದ ಕನಿಷ್ಠ ಊಟ, ತಮ್ಮಲ್ಲಿರುವ ಒಳ್ಳೆಯದನ್ನು ಭಿಕ್ಷುಕನಿಗೆ ಯಾರು ಕೊಡುತ್ತಾರೆ? ಅದೂ ಅಲ್ಲದೆ ಭರತಖಂಡದಲ್ಲಿ ಯಾರಲ್ಲಿಯೂ ಹೆಚ್ಚು ಇಲ್ಲ. ಜೊತೆಗೆ ಯಾವಾಗಲೂ ನಡೆಯುವುದು, ಹಿಮಪರ್ವತಗಳನ್ನು ಹತ್ತುವುದು, ಕೆಲವು ವೇಳೆ ಒಂದು ಊಟಕ್ಕಾಗಿ ಹತ್ತು ಮೈಲಿ ಬೆಟ್ಟ ಹತ್ತಿ ಹೋಗಬೇಕಾಗಿತ್ತು. ಇಂಡಿಯಾದೇಶದಲ್ಲಿ ಚಪಾತಿಯನ್ನು ತಿನ್ನುವರು. ಕೆಲವು ವೇಳೆ ಇಪ್ಪತ್ತು ದಿನಗಳು ಕಲ್ಲಿನಂತೆ ಗಟ್ಟಿಯಾಗುವ</p>
		<p>ತನಕ ಅದನ್ನೆಲ್ಲ ಶೇಖರಿಸಿ ಕೊನೆಗೆ ಒಂದುದಿನ ಅದನ್ನು ಪೂರೈಸುವರು. ಒಂದು ಊಟಕ್ಕೆ ಸಾಕಾಗುವಷ್ಟು ಸಿಕ್ಕಬೇಕಾದರೂ ಹಲವಾರು ಮನೆಗಳಿಗೆ ಹೋಗಬೇಕಾಗಿತ್ತು. ರೊಟ್ಟಿಯನ್ನು ತಿಂದಾಗ ಬಾಯಲ್ಲಿ ರಕ್ತ ಬರುತ್ತಿತ್ತು. ಅದು ಅಷ್ಟು ಗಟ್ಟಿಯಾಗಿರುತ್ತಿತ್ತು. ನಿಜವಾಗಿಯೂ ರೊಟ್ಟಿಯನ್ನು ತಿಂದು ಹಲ್ಲನ್ನು ಮುರಿದುಕೊಳ್ಳ ಬೇಕಾಗಿತ್ತು. ರೊಟ್ಟಿಯನ್ನು ಒಂದು ಮಡಕೆಯಲ್ಲಿಟ್ಟು ನದಿಯ ನೀರನ್ನು ಅದರ ಮೇಲೆ ಸುರಿಯುತ್ತಿದ್ದೆ. ಹಲವು ತಿಂಗಳು ಇದರ ಮೇಲೆಯೆ ನಾನು ಜೀವಿಸಿದೆ. ಇದು ನನ್ನ ದೇಹದಾರ್ಢವನ್ನೇ ಕ್ಷೀಣಿಸಿತು.</p>
		<p>ಭರತಖಂಡದಲ್ಲಿ ಪ್ರಯತ್ನಿಸಿ ಆಯಿತು. ಮತ್ತೊಂದು ದೇಶದಲ್ಲಿ ಪ್ರಯತ್ನಿಸುವ ಕಾಲ ಬಂದಿದೆ ಎಂದು ಆಗ ಯೋಚಿಸಿದೆ. ಆ ಸಮಯದಲ್ಲಿ ನಿಮ್ಮ ವಿಶ್ವಧರ್ಮ ಸಮ್ಮೇಳನ ನಡೆಯುವುದರಲ್ಲಿತ್ತು. ನಾನು ಆಗ ಕೇವಲ ಪರಿವ್ರಾಜಕನಾಗಿದ್ದೆ. 'ನೀವು ನನ್ನನ್ನು ಕಳುಹಿಸಿದರೆ ನಾನು ಹೋಗುತ್ತೇನೆ. ನನಗೆ ಕಳೆದುಕೊಳ್ಳುವುದಕ್ಕೆ ಅಷ್ಟೇನೂ ಇಲ್ಲ. ಒಂದು ವೇಳೆ ಅದು ಹೋದರೂ ಚಿಂತೆಯಿಲ್ಲ” ಎಂದೆನು. ಹಣ ಒದಗಿಸಿಕೊಳ್ಳಲು ತುಂಬಾ ಕಷ್ಟವಾಯಿತು. ಅವರು ತುಂಬಾ ಶ್ರಮಪಟ್ಟು ದಾರಿಯ ಖರ್ಚನ್ನು ಮಾತ್ರ ಕೊಟ್ಟರು. ಅನಂತರ ನಾನು ಇಲ್ಲಿಗೆ ಬಂದೆನು. ಒಂದೆರಡು ತಿಂಗಳ ಮುಂಚೆಯೇ ಬಂದನು. ಆಗ ಯಾರ ಪರಿಚಯವೂ ಇಲ್ಲದೆ ಬೀದಿಗಳಲ್ಲಿ ಅಲೆದಾಡುತ್ತಿರಬೇಕಾಯಿತು.</p>
		<p>ಕೊನೆಗೆ ವಿಶ್ವಧರ್ಮಸಮ್ಮೇಳನ ಪ್ರಾರಂಭವಾಯಿತು. ನನಗೆ ಒಳ್ಳೆಯ ಸ್ನೇಹಿತರು ಒದಗಿದರು. ಅವರು ಇದುವರೆಗೂ ಸಹಾಯ ಮಾಡಿದರು. ನಾನು ಸ್ವಲ್ಪ ಕಷ್ಟಪಟ್ಟೆ, ಹಣವನ್ನು ಗಳಿಸಿದೆ. ಎರಡು ಮಾಸಪತ್ರಿಕೆ ಮುಂತಾದುವನ್ನು ಹೊರಡಿಸಿದೆ. ಇದಾದ ಮೇಲೆ ಇಂಗ್ಲೆಂಡಿಗೆ ಹೋಗಿ ಅಲ್ಲಿ ಕೆಲಸಮಾಡಿದೆ. ಅದೇ ಕಾಲದಲ್ಲಿ ಭರತಖಂಡದ ಕೆಲಸವನ್ನು ಅಮೆರಿಕಾದಲ್ಲಿಯೂ ಮುಂದುವರಿಸಿದೆ.</p>
		<p>ಭರತಖಂಡಕ್ಕಾಗಿ ವಿಶದವಾಗಿ ಕೇಂದ್ರೀಕೃತವಾದ ನನ್ನ ಯೋಜನೆ ಇದು. ಅಲ್ಲಿ ನಾವು ಹೇಗೆ ಸಂನ್ಯಾಸಿಗಳಂತೆ ಜೀವಿಸುತ್ತಿದ್ದೆವು, ಹೇಗೆ ಮನೆಯಿಂದ ಮನೆಗೆ ಹೋಗುತ್ತಿದ್ದೆವು, ಎನ್ನುವುದನ್ನು ಹೇಳಿರುವೆನು. ಇದರಿಂದ ಯಾವ ಖರ್ಚೂ ಇಲ್ಲದೆ ಪ್ರತಿಯೊಬ್ಬರಿಗೂ ಧರ್ಮ ಸಿಕ್ಕುವುದು. ಒಂದು ವೇಳೆ ಅವರು ಒಂದು ಚೂರು ರೊಟ್ಟಿ ಕೊಟ್ಟರೂ ಕೊಡಬಹುದು. ಆದಕಾರಣವೆ ಭರತಖಂಡದಲ್ಲಿ ಅತ್ಯಂತ ಕೀಳುದರ್ಜೆಯಲ್ಲಿ ಇರುವವನು ಕೂಡ ಅತಿ ಉತ್ತಮವಾದ ಧಾರ್ಮಿಕ ಭಾವನೆಗಳನ್ನು ಹೊಂದಿರುವುದನ್ನು ನೀವು ನೋಡುವಿರಿ. ಇದೆಲ್ಲ ಸಂನ್ಯಾಸಿಗಳ ಕೆಲಸದ ಪರಿಣಾಮ. ಆದರೆ ಇಂಗ್ಲೀಷಿನವರು ಯಾರು? ಎಂದು ಯಾರನ್ನಾದರೂ ಕೇಳಿ, ಅವರಿಗೆ ಗೊತ್ತಿರುವುದಿಲ್ಲ. ಅವರು, ಬಹುಶಃ ಇಂಗ್ಲೀಷಿನವರು ಆ ಪುಸ್ತಕದಲ್ಲಿ ಹೇಳಿರುವ ರಾಕ್ಷಸರ ಮಕ್ಕಳಲ್ಲವೇ ಎನ್ನಬಹುದು. 'ನಿಮ್ಮನ್ನು ಯಾರು ಆಳುವರು? ನಮಗೆ ಗೊತ್ತಿಲ್ಲ.” ಎಂತಹ ಸರಕಾರವೆಂದು ಅವರಿಗೆ ಗೊತ್ತಿಲ್ಲ. ಆದರೆ ಅವರಿಗೆ ತತ್ತ್ವಶಾಸ್ತ್ರ ಗೊತ್ತಿದೆ. ಈ ಪ್ರಪಂಚದಲ್ಲಿ ಬಾಳುವುದು ಹೇಗೆ ಎಂಬ ವ್ಯವಹಾರಜ್ಞಾನದ ಅಭಾವ ಅವರಿಗೆ ಇರಬಹುದು. ಕೋಟ್ಯಂತರ ಜನರು</p>
		<p>ಈ ಪ್ರಪಂಚದ ಆಚೆ ಇರುವ ಜೀವನಕ್ಕೆ ಸಿದ್ದರಾಗಿರುವರು. ಇದು ಅವರಿಗೆ ಸಾಲದೆ? ನಿಜವಾಗಿಯೂ ಇಲ್ಲ. ಅವರಿಗೆ ಒಂದು ಚೂರು ಚೆನ್ನಾಗಿರುವ ರೊಟ್ಟಿಬೇಕು. ದೇಹದಮೇಲೆ ಹೊದಿಯಲು ಒಂದು ತುಂಡು ಹರಿಯದೆ ಇರುವ ಬಟ್ಟೆ ಬೇಕು. ಅಧಃಪಾತಾಳಕ್ಕೆ ಇಳಿದಿರುವ ಕೋಟ್ಯಂತರ ಜನರಿಗೆ ಒಳ್ಳೆಯ ಊಟ ಬಟ್ಟೆಯನ್ನು ಹೇಗೆ ಒದಗಿಸಬೇಕು ಎಂಬುದೇ ದೊಡ್ಡ ಪ್ರಶ್ನೆ.</p>
		<p>ಅವರ ಏಳಿಗೆಗೆ ದೊಡ್ಡ ಅವಕಾಶವಿದೆಯೆಂದು ನಾನು ನಿಮಗೆ ಹೇಳುತ್ತೇನೆ. ಏಕೆಂದರೆ ಅವರು ಪ್ರಪಂಚದಲ್ಲಿ ಇರುವವರಲ್ಲೆಲ್ಲಾ ಅತಿ ಶಾಂತ ಸ್ವಭಾವದವರು. ಅವರು ಹೇಡಿಗಳೆಂದಲ್ಲ. ಅವರು ಯುದ್ಧ ಮಾಡಬೇಕಾದರೆ ರಾಕ್ಷಸರಂತೆ ಯುದ್ಧ ಮಾಡುವರು. ಇಂಗ್ಲೀಷರ ಅಧೀನದಲ್ಲಿರುವ ಅತ್ಯುತ್ತಮ ಸಿಪಾಯಿಗಳು ಭರತಖಂಡದ ರೈತಾಪಿ ಜನರಿಂದ ಬಂದವರು. ಸಾವು ಅವರ ಗಮನಕ್ಕೆ ಬರುವುದೇ ಇಲ್ಲ. ಹಿಂದೆ ನಾನು ಎಷ್ಟೋ ಸಲ ಸತ್ತಿರುವೆನು. ಮುಂದೆಯೂ ಹಲವು ವೇಳೆ ಸಾಯಬೇಕಾಗುವುದು. ಇದರಿಂದ ಏನು ?” ಎನ್ನುವುದು ಅವರ ದೃಷ್ಟಿಕೋನ. ಅವರೆಂದಿಗೂ ಬೆನ್ನು ತೋರುವುದಿಲ್ಲ, ಹೆಚ್ಚು ಉದ್ವೇಗವಶರಾಗುವುದಿಲ್ಲ. ಆದರೆ ಅವರು ಒಳ್ಳೆಯ ಯೋಧರು..</p>
		<p>ಅವರ ಹುಟ್ಟುಗುಣ ಉಳುವುದು. ನೀವು ಅವರನ್ನು ದರೋಡೆ ಮಾಡಿದರೂ, ಕೊಂದರೂ, ದಂಡ ಹೊರಿಸಿದರೂ ಮತ್ತು ಅವರಿಗೆ ಇನ್ನು ಏನು ಮಾಡಿದರೂ, ನೀವು ಎಲ್ಲಿಯವರೆಗೂ ಅವರ ಧರ್ಮಾನುಷ್ಠಾನಕ್ಕೆ ಸ್ವಾತಂತ್ರ್ಯ ಕೊಟ್ಟಿರುವಿರೋ ಅಲ್ಲಿಯವರೆಗೂ ಅವರು ಸುಮ್ಮನೆ ಶಾಂತರಾಗಿರುವರು. ಇತರರ ಧರ್ಮದ ವಿಷಯಕ್ಕೆ ಅವರು ಕೈಹಾಕುವುದಿಲ್ಲ. ನಮ್ಮ ದೇವರನ್ನು ಪೂಜಿಸುವುದಕ್ಕೆ ಸ್ವಾತಂತ್ರ್ಯ ಕೊಡಿ. ಮತ್ತೇನು ಬೇಕಾದರೂ ತೆಗೆದುಕೊಳ್ಳಿ” ಎನ್ನುವುದು ಅವರ ಸ್ವಭಾವ. ಇಂಗ್ಲೀಷರು ಅದನ್ನು ಮುಟ್ಟಿದಾಗ ಮಾತ್ರ ತೊಂದರೆ ಮೊದಲಾಗುವುದು. ೧೮೫೭ರ ಸಿಪಾಯಿ ದಂಗೆಗೆ ಮುಖ್ಯ ಕಾರಣವೇ ಅದು. ಧಾರ್ಮಿಕ ದಬ್ಬಾಳಿಕೆಯನ್ನು ಸಹಿಸುವುದಕ್ಕೆ ಅವರಿಗೆ ಆಗಲಿಲ್ಲ. ದೊಡ್ಡ ಮಹಮ್ಮದೀಯರ ದೊಡ್ಡ ಸರಕಾರಗಳು ಭರತಖಂಡದಲ್ಲಿ ಧರ್ಮವನ್ನು ವಿರೋಧಿಸಿದ ಕಾರಣ ನುಚ್ಚುನೂರಾಗಿ ಹೋದವು.</p>
		<p>ಅದೊಂದನ್ನು ಬಿಟ್ಟರೆ ಅವರು ಸಾಧು ಸ್ವಭಾವದವರು, ಶಾಂತರು, ಸೌಮ್ಯರು. ಎಲ್ಲಕ್ಕಿಂತ ಹೆಚ್ಚಾಗಿ ಯಾವ ದುರಭ್ಯಾಸಕ್ಕೂ ಬಿದ್ದಿಲ್ಲ. ಯಾವ ಅತಿ ಉದ್ರೇಕಗೊಳಿಸುವ ಪಾನೀಯದ ದುರಭ್ಯಾಸವೂ ಇಲ್ಲ. ಇದೇ ಉಳಿದ ದೇಶದ ಗುಂಪುಗಳ ಜನರಿಗಿಂತಲೂ ಇವರನ್ನು ಎಷ್ಟೋ ಮೇಲಾಗಿ ಮಾಡಿರುವುದು. ಇಲ್ಲಿರುವ ಬಡವರಿಗೂ ಭರತಖಂಡದ ಬಡಜನರ ಜೀವನದ ಸಭ್ಯತೆಗೂ ಹೋಲಿಸುವುದಕ್ಕೆ ಆಗುವುದಿಲ್ಲ. ಗಲೀಜು ಗಲ್ಲಿಯಲ್ಲಿ ವಾಸಿಸುವವರು ಎಂದರೆ ಬಡವರು. ಆದರೆ ಬಡತನವೆಂದರೆ ಇಂಡಿಯಾ ದೇಶದಲ್ಲಿ, ಪಾಪ, ಅಸಭ್ಯತೆ, ದುರ್ನಡತೆ ಅಲ್ಲ. ಉಳಿದ ದೇಶದಲ್ಲಿ ಅಸಭ್ಯರು, ಮತ್ತು ಸೋಮಾರಿಗಳು ಮಾತ್ರ ಬಡವರಾಗುವುದಕ್ಕೆ ಸಾಧ್ಯ. ಪಟ್ಟಣವಾಸದಲ್ಲಿರುವ ಸೌಲಭ್ಯಗಳನ್ನು ಪಡೆಯಲು ಇಚ್ಚಿಸುವವರು, ಸೋಮಾರಿಗಳು ಮತ್ತು ಠಕ್ಕರು ಅಲ್ಲದೆ</p>
		<p>ಇದ್ದರೆ ದರಿದ್ರರಾಗಿರುವುದಕ್ಕೆ ಕಾರಣವೇ ಇಲ್ಲವೆಂದು ಭಾವಿಸುವರು. ಅವರು ಹಳ್ಳಿಗೆ ಹೋಗಲು ಇಚ್ಚಿಸುವುದಿಲ್ಲ. ಇಲ್ಲಿ ಎಷ್ಟು ತಮಾಷೆಯಿದೆ. ನಮಗೆ ನೀವು ಇಲ್ಲೇ ರೊಟ್ಟಿ ಕೊಡಬೇಕು' ಎನ್ನುತ್ತಾರೆ. ಆದರೆ ಇಂಡಿಯಾದೇಶದ ಸ್ಥಿತಿ ಹೀಗೆ ಇಲ್ಲ. ಅಲ್ಲಿ ಬಡವರು ಹಗಲಿನಿಂದ ಸಾಯಂಕಾಲದ ವರೆಗೆ ದುಡಿಯುತ್ತಾರೆ. ಮತ್ತೆ ಯಾರೋ ಅವರ ಕೈಯಿಂದ ಅನ್ನವನ್ನು ಅಪಹರಿಸುವರು. ಅವರ ಮಕ್ಕಳು ಉಪವಾಸದಿಂದ ನರಳುವರು. ಇಂಡಿಯಾದೇಶದಲ್ಲಿ ಕೋಟ್ಯಂತರ ಟನ್ನು ಗೋಧಿ ಬೆಳೆದರೂ ರೈತನ ಹೊಟ್ಟೆಗೆ ಹೋಗುವುದು ಅತ್ಯಲ್ಪ. ನೀವು ಹಕ್ಕಿಗಳಿಗೆ ಹಾಕುವುದಕ್ಕೆ ಕೂಡ ಯೋಗ್ಯವಲ್ಲದ ಅತಿ ದರಿದ್ರ ಧಾನ್ಯದ ಮೇಲೆ ಅವನು ಜೀವಿಸುತ್ತಾನೆ.</p>
		<p>ಇಷ್ಟು ಶಾಂತರೂ ಸದ್ಗುಣಿಗಳೂ ಆದ ಜನರು ಇಷ್ಟೊಂದು ಕಷ್ಟಪಡುವುದು ನ್ಯಾಯವಲ್ಲ. ಓ ಅವರೆಷ್ಟು ಶುದ್ದರು, ಒಳ್ಳೆಯವರು ! ಭರತಖಂಡದಲ್ಲಿ ಅಧೋಗತಿಗೆ ಇಳಿದು ಹೀನಸ್ಥಿತಿಯಲ್ಲಿರುವ ಕೋಟ್ಯಂತರ ಸ್ತ್ರೀ-ಪುರುಷರ ವಿಷಯವಾಗಿ ಇಲ್ಲಿ ನೀವು ಬೇಕಾದಷ್ಟು ಕೇಳುತ್ತಿರುವಿರಿ. ಆದರೆ ಯಾರೂ ನಮ್ಮ ಸಹಾಯಕ್ಕೆ ಬರುವುದಿಲ್ಲ. ಅವರು ಹೀಗೆ ಹೇಳುತ್ತಾರೆ: ''ನಿಮಗೆ ನೀವೇ ಸಹಾಯಮಾಡ ಬಲ್ಲಿರಿ. ನೀವು ಈಗಿರುವ ಸ್ಥಿತಿಯಿಂದ ಬದಲಾದರೆ ಮಾತ್ರ ಉತ್ತಮರಾಗುವುದಕ್ಕೆ ಸಾಧ್ಯ. ಹಿಂದೂಗಳಿಗೆ ಸಹಾಯಮಾಡಿ ಪ್ರಯೋಜನವಿಲ್ಲ.'' ಹೀಗೆ ಆಕ್ಷೇಪಿಸುವವರಿಗೆ ಜನಾಂಗಗಳ ಇತಿಹಾಸದ ಪರಿಚಯವಿಲ್ಲ. ಭಾರತೀಯರು ತಮ್ಮ ಧರ್ಮ ಮತ್ತು ಸಮಾಜದ ರಚನೆಯನ್ನು ಬದಲಾಯಿಸಿದರೆ ಭರತಖಂಡವೇ ಉಳಿಯದು. ಏಕೆಂದರೆ ಧರ್ಮವೇ ಆ ಜನಾಂಗದ ಜೀವಾಳ. ಅದು ಮಾಯವಾಗುವುದು. ಅನಂತರ ನಿಮಗೆ ಸಹಾಯ ಮಾಡಲು ಸ್ವೀಕರಿಸಲು ಯಾರೂ ಇರಲಾರರು.</p>
		<p>ಈಗ ನಾವು ಕಲಿತುಕೊಳ್ಳಬೇಕಾದ ಮತ್ತೊಂದು ಮುಖ್ಯವಾದ ವಿಷಯವಿದೆ. ನಿಜವಾಗಿಯೂ ನೀವು ಇನ್ನೊಬ್ಬರಿಗೆ ಸಹಾಯ ಮಾಡಲಾರಿರಿ. ನಾವು ಪರಸ್ಪರ ಏನು ಮಾಡಬಲ್ಲೆವು? ನೀವು ನಿಮ್ಮ ಜೀವನಧರ್ಮಕ್ಕೆ ತಕ್ಕಂತೆ ಬೆಳೆಯುತ್ತಿರುವಿರಿ. ನಾನು ನನ್ನ ಜೀವನಧರ್ಮಕ್ಕೆ ತಕ್ಕಂತೆ ಬೆಳೆಯುತ್ತಿರುವೆನು. ಕೊನೆಗೆ ದಾರಿಯೆಲ್ಲ ಒಂದೇ ಗುರಿ ಸೇರುವುದೆಂದು ತಿಳಿದು ನಿಮಗೆ ಸ್ವಲ್ಪ ಸಹಾಯಮಾಡಲು ನನಗೆ ಸಾಧ್ಯ. ಇದೊಂದು ನಿರಂತರ ಬೆಳವಣಿಗೆ. ಯಾವ ಜನಾಂಗದ ಸಂಸ್ಕೃತಿಯೂ ಕೂಡ ಇನ್ನೂ ಪೂರ್ಣವಾಗಿಲ್ಲ. ಆ ಸಂಸ್ಕೃತಿಗೆ ನೀವು ಸ್ವಲ್ಪ ಸಹಾಯಮಾಡಿದರೆ ಅದು ತನ್ನ ಗುರಿ ಎಡೆಗೆ ತಾನೇ ಬರುವುದು. ನೀವು ಅದನ್ನು ಬದಲಾಯಿಸುವುದಕ್ಕೆ ಪ್ರಯತ್ನಿಸಬೇಡಿ. ಒಂದು ಜನಾಂಗದ ಸಂಸ್ಥೆ, ಆಚಾರ, ವ್ಯವಹಾರ ಮುಂತಾದುವನ್ನು ತೆಗೆದರೆ ಉಳಿಯುವುದೇನು? ಇವುಗಳೇ ಜನಾಂಗವನ್ನು ಒಂದುಗೂಡಿಸಿರುವುದು.</p>
		<p>ಒಬ್ಬ ಬುದ್ದಿವಂತನಾದ ಪಾಶ್ಚಾತ್ಯ ಪಂಡಿತನು ಬಂದು, ''ನೋಡಿ, ಸಾವಿರಾರು ವರುಷದಿಂದ ಬಂದ ಸಂಸ್ಥೆ, ಆಚಾರ ವ್ಯವಹಾರವನ್ನೆಲ್ಲಾ ಬಿಟ್ಟು ಬಿಡಿ. 'ನನ್ನ ಟಾಮ್‌ಪೂಲ್ ಟಿನ್‌ಪಾಟ್' ತೆಗೆದುಕೊಂಡು ಸುಖವಾಗಿರಿ' ಎನ್ನುವನು. ಇದೆಲ್ಲಾ ಅಸಂಬದ್ಧ ಪ್ರಲಾಪ.</p>
		<p>ನಾವು ಪರಸ್ಪರ ಸಹಾಯಮಾಡಿಕೊಳ್ಳಬೇಕು. ಆದರೆ ಮತ್ತೊಂದು ಹೆಜ್ಜೆ ಮುಂದೆ ಹೋಗಬೇಕು. ನಮ್ಮ ಸಹಾಯ ನಿಃಸ್ವಾರ್ಥವಾಗಿರುವುದು ಮೊದಲನೆಯದು. 'ನಾನು ನಿಮಗೆ ಹೇಳಿದಂತೆ ಮಾಡಿದರೆ ಸಹಾಯ ಮಾಡುತ್ತೇನೆ. ಇಲ್ಲದಿದ್ದರೆ ಇಲ್ಲ? ಎಂದರೆ ಇದು ಸಹಾಯವೇ ? :</p>
		<p>ಆದಕಾರಣ ಹಿಂದೂಗಳು ನಿಮಗೆ ಆಧ್ಯಾತ್ಮಿಕವಾಗಿ ಸಹಾಯ ಮಾಡಬೇಕಾದರೆ ಅದಕ್ಕೆ ಯಾವುದೊಂದು ನಿರ್ಬಂಧವೂ ಇರಕೂಡದು. ಅದು ಸಂಪೂರ್ಣವಾಗಿ ಸ್ವಾರ್ಥಹೀನವಾಗಿರಬೇಕು. ನಾನು ಕೊಡುತ್ತೇನೆ, ಅಲ್ಲಿಗೆ ಅದು ಕೊನೆಗಾಣುವುದು. ನನ್ನ ಮನಸ್ಸು, ಶಕ್ತಿ ಮತ್ತು ಕೊಡಬಹುದಾದ ಸರ್ವಸ್ವವನ್ನೂ ನಾನು ಕೊಟ್ಟೆ; ದಾನಮಾಡಬೇಕೆಂಬ ಭಾವನೆಯಿಂದ ಕೊಟ್ಟೆ, ಅಷ್ಟೆ. ಮತ್ತೇನೂ ಇಲ್ಲ. ಅರ್ಧ ಪ್ರಪಂಚವನ್ನು ಸೂರೆಮಾಡಿದ ಜನರು ಅನ್ಯಮತೀಯರನ್ನು ಕ್ರೈಸ್ತಧರ್ಮಕ್ಕೆ ಸೇರಿಸುವುದಕ್ಕಾಗಿ ಇಪ್ಪತ್ತು ಸಾವಿರ ಡಾಲರುಗಳನ್ನು ಕೊಟ್ಟಿರುವುದನ್ನು ನಾನು ನೋಡಿರುವೆನು. ಇದು ಏತಕ್ಕೆ? ಅನ್ಯಧರ್ಮಿಯರ ಸಹಾಯಕ್ಕೋ ಅಥವಾ ತಮ್ಮ ಹಿತಕ್ಕೊ ! ಇದನ್ನು ಆಲೋಚಿಸಿ ನೋಡಿ.</p>
		<p>ಹಿಂದೆ ಮಾಡಿದ ಕೆಟ್ಟ ಕರ್ಮದ ಪರಿಣಾಮ ಈಗ ಕೆಲಸಮಾಡುತ್ತಿದೆ. ನಾವು ನಮ್ಮ ಕಣ್ಣಿಗೇನೇ ಮಣ್ಣೆರಚಲು ಯತ್ನಿಸುವೆವು. ಆದರೆ ಹೃದಯಾಂತರಾಳದಲ್ಲಿ ನಿಜವಾದ ಆತ್ಮನಿರುವನು. ಅವನೆಂದಿಗೂ ಮರೆಯುವುದಿಲ್ಲ. ಯಾರೂ ಅವನಿಗೆ ಮೋಸಮಾಡಲು ಆಗುವುದಿಲ್ಲ. ಎಂದಾದರೂ ನಿಜವಾದ ಧಾರ್ಮಿಕ ಪ್ರೇರೇಪಣೆ ಇದ್ದರೆ, ಅದು ಸಾವಿರ ವರ್ಷಗಳ ನಂತರವೂ ಫಲಿಸುವುದು. ಅದಕ್ಕೆ ಎಷ್ಟು ಆತಂಕ ಒಡ್ಡಿದರೂ ಅದು ಪುನ: ಸಿಡಿಲಿನಂತೆ ಹೊರ ಬರಲು ಜಾಗ್ರತವಾಗುವುದು. ಎಲ್ಲಿ ಪ್ರೇರೇಪಣೆ ಸ್ವಾರ್ಥದಿಂದ ಕೂಡಿದೆಯೊ - ಅದನ್ನು ಎಲ್ಲಾ ವೃತ್ತಪತ್ರಿಕೆಗಳೂ ಹೊಗಳುತ್ತಿದ್ದರೂ, ಜನರ ಹಿಂಡು ಎದ್ದು ಕೊಂಡು ಅದನ್ನು ಪ್ರೋತ್ಸಾಹಿಸುತ್ತಿದ್ದರೂ, ಅದು ತನ್ನ ಗುರಿಯನ್ನು ಸೇರಲಾರದು.</p>
		<p>ನಾನೇನೂ ಇಲ್ಲಿ ಹೊಗಳಿಕೊಳ್ಳುತ್ತಿಲ್ಲ. ಇದನ್ನು ಗಮನದಲ್ಲಿಡಿ. ಆ ಹುಡುಗರ ತಂಡದ ಕಥೆಯನ್ನು ನಿಮಗೆ ಹೇಳಿರುವೆನು. ಇಂದು ಅವರ ಕೆಲಸವನ್ನು ತಿಳಿಯದೆ ಇರುವ, ಅವರಿಗೆ ಆಶೀರ್ವಾದ ಮಾಡದೆ ಇರುವ ಒಂದು ಹಳ್ಳಿಯಾಗಲೀ ಸ್ತ್ರೀಪುರುಷರಾಗಲೀ ಭರತಖಂಡದಲ್ಲಿಲ್ಲ. ದೇಶದಲ್ಲಿ ಯಾವ ಕಡೆ ಕ್ಷಾಮ ಬರಲಿ, ಈ ಹುಡುಗರು ಅಲ್ಲಿಗೆ ಹೋಗಿ ಸೇವೆಯಲ್ಲಿ ತನ್ಮಯರಾಗಿ, ಸಾಧ್ಯವಾದಷ್ಟು ಜನರನ್ನು ಮೃತ್ಯುವಿನಿಂದ ಪಾರುಮಾಡದೆ ಇರುವುದಿಲ್ಲ. ಇದು ಹೃದಯ ಏನ್ನು ತಟ್ಟುವುದು, ಜನರಿಗೆ ಇದು ಗೊತ್ತಾಗುವುದು. ನಿಮಗೆ ಸಾಧ್ಯವಾದಾಗಲೆಲ್ಲಾ ಸಹಾಯಮಾಡಿ. ಆದರೆ ನಿಮ್ಮ ಉದ್ದೇಶವೇನು ಎಂಬುದನ್ನು ಗಮನಿಸಿರಿ. ಅದು ನಿಃಸ್ವಾಥದಿಂದ ಕೂಡಿದ್ದರೆ, ಸಹಾಯ ಸ್ವೀಕರಿಸುವವರಿಗೆಆನಂದವನ್ನುಂಟುಮಾಡುವುದು. ಅದನ್ನು ನೀಡುವ ನಿಮಗೂ, ನೀವು ಬದುಕಿರುವಷ್ಟೇ ಸತ್ಯವಾಗಿ ಅನಂತ ಸಂತೋಷವನ್ನು ಕೊಡುವುದು. ಎಂದಿಗೂ ದೇವರಿಗೆ ಮೋಸಮಾಡುವುದಕ್ಕೆ ಆಗುವುದಿಲ್ಲ. ಎಂದಿಗೂ ಕರ್ಮ ನಿಯಮಕ್ಕೆ ಮೋಸಮಾಡುವುದಕ್ಕೆ ಆಗುವುದಿಲ್ಲ.</p>
		<p>ಆದಕಾರಣ ಭರತಖಂಡದ ಜನಸಾಮಾನ್ಯರನ್ನು ಹೇಗೆ ಮುಟ್ಟುವುದು ಎಂಬುದು ಈಗ ನನ್ನ ಯೋಜನೆ, ಬಡವರಿಗಾಗಿ ನೀವು ಪಾಠಶಾಲೆಗಳನ್ನು ದೇಶದಲ್ಲೆಲ್ಲಾ ಸ್ಥಾಪಿಸಿದರೆಂದಿಟ್ಟುಕೊಳ್ಳೋಣ. ಆದರೂ ನೀವು ಅವರಿಗೆ ವಿದ್ಯಾಭ್ಯಾಸವನ್ನು ಕೊಡಲಾರಿರಿ. ಅದು ನಿಮಗೆ ಹೇಗೆ ಸಾಧ್ಯ? ನಾಲ್ಕು ವರ್ಷಗಳ ಹುಡುಗ ಶಾಲೆಗೆ ಹೋಗುವುದಕ್ಕೆ ಬದಲಾಗಿ ಉಳುವುದಕ್ಕೋ ಅಥವಾ ಮತ್ತಾವುದಾದರೂ ಕೆಲಸಕ್ಕೂ ಹೋಗುವನು. ಅವನು ನಿಮ್ಮ ಶಾಲೆಗೆ ಹೋಗಲಾರ. ಅದು ಅಸಾಧ್ಯ. ದೇಹರಕ್ಷಣೆ ಮೊದಲ ಹುಟ್ಟುಗುಣ. ಬೆಟ್ಟ ಮಹಮ್ಮದನ ಹತ್ತಿರ ಹೋಗದೆ ಇದ್ದರೆ ಮಹಮ್ಮದನು ಬೆಟ್ಟದ ಹತ್ತಿರಕ್ಕೆ ಹೋಗಬೇಕು. ಮನೆಯಿಂದ ಮನೆಗೆ ವಿದ್ಯಾಭ್ಯಾಸ ಏತಕ್ಕೆ ಹೋಗಬಾರದು ಎನ್ನುತ್ತೇನೆ. ರೈತರ ಹುಡುಗ ವಿದ್ಯಾಭ್ಯಾಸಕ್ಕೆ ಬರದೆ ಇದ್ದರೆ, ಅವನು ಉಳುತ್ತಿರುವಲ್ಲೂ, ಕಾರ್ಖಾನೆಗಳಲ್ಲೊ ಅಥವಾ ಅವನು ಎಲ್ಲಿರುವನೋ ಅಲ್ಲಿಗೆ ನಾನು ಏತಕ್ಕೆ ಹೋಗಬಾರದು ? ನೆರಳಿನಂತೆ ಅವನನ್ನು ಹಿಂಬಾಲಿಸಿ. ಆಧ್ಯಾತ್ಮಿಕ ವಿದ್ಯೆಯನ್ನು ಹರಡುತ್ತಿರುವ ನೂರಾರು, ಸಾವಿರಾರು ಮಂದಿ ಸಂನ್ಯಾಸಿಗಳಿರುವರು. ಇವರು ಏತಕ್ಕೆ ವ್ಯವಹಾರ ಜ್ಞಾನಕ್ಷೇತ್ರದಲ್ಲಿಯೂ ಇದನ್ನು ಮಾಡಬಾರದು? ಜನರ ಮುಂದೆ ಇತಿಹಾಸ ಮುಂತಾದ ವಿಷಯಗಳ ಮೇಲೆ ಏತಕ್ಕೆ ಮಾತನಾಡಬಾರದು? ಕಿವಿಗಳೇ ಅತ್ಯುತ್ತಮ ಶಿಕ್ಷಕರು, ನಾವು ನಮ್ಮ ತಾಯಿಯಿಂದ ಕಿವಿಯ ಮೂಲಕ ಕೇಳಿದ ವಿಷಯಗಳೇ ಜೀವನದ ಅತ್ಯುತ್ತಮ ಧೈಯಗಳು, ಪುಸ್ತಕ ಅನಂತರ ಬಂದಿತು. ಪುಸ್ತಕ ಪಾಂಡಿತ್ಯದಿಂದ ಯಾವ ಪ್ರಯೋಜನವೂ ಇಲ್ಲ. ಕಿವಿಯ ಮೂಲಕ ನಮ್ಮ ಜೀವನವನ್ನು ತಿದ್ದುವ ಅತ್ಯುತ್ತಮ ಆದರ್ಶವನ್ನು ಪಡೆಯುವೆವು. ಅನಂತರ ಅವರಿಗೆ ಇದರಲ್ಲಿ ಆಸಕ್ತಿ ಹೆಚ್ಚಿ ಅವರು ನಿಮ್ಮ ಪುಸ್ತಕಕ್ಕೂ ಬರಬಹುದು. ಮೊದಲು ವಿಷಯಗಳು ಮೇಲಿಂದ ಮೇಲೆ ಹರಡಲಿ. ಇದು ನನ್ನ ಅಭಿಪ್ರಾಯ.</p>
		<p>ಸಂನ್ಯಾಸಾಶ್ರಮ ಪದ್ದತಿಯಲ್ಲಿ ನನಗೆ ಅಷ್ಟು ನಂಬಿಕೆಯಿಲ್ಲ ಎನ್ನುವುದನ್ನು ನಾನು ನಿಮಗೆ ಹೇಳಬೇಕಾಗಿದೆ. ಅಲ್ಲಿ ಎಷ್ಟೋ ಯೋಗ್ಯವಾದುವೂ ಇವೆ, ದೋಷಗಳೂ ಇವೆ. ಸಂನ್ಯಾಸಿ ಮತ್ತು ಗೃಹಸ್ಥರಲ್ಲಿ ಒಂದು ಪೂರ್ಣ ಸಾಮರಸ್ಯ ಇರಬೇಕು. ಆದರೆ ಸಂನ್ಯಾಸಾಶ್ರಮ ಭರತಖಂಡದ ಶಕ್ತಿಯನ್ನೆಲ್ಲಾ ಹೀರಿಕೊಂಡಿರುವುದು. ಅಲ್ಲಿ ನಾವೇ ಒಂದು ದೊಡ್ಡ ಅಧಿಕಾರದ ಪ್ರತಿನಿಧಿ, ಸಂನ್ಯಾಸಿ ರಾಜನಿಗಿಂತ ಹೆಚ್ಚು. ಸಂನ್ಯಾಸಿಯ ಕಾಷಾಯ ಹತ್ತಿರದಲ್ಲಿದ್ದರೆ ಕುಳಿತುಕೊಂಡಿರುವಂತಹ ಆಳರಸನಿಲ್ಲ. ಅವನು ತನ್ನ ಸ್ಥಾನವನ್ನು ಬಿಟ್ಟು ಎದ್ದು ನಿಲ್ಲುವನು. ಸಂನ್ಯಾಸಿಗಳೇ ಜನಾಂಗದ ಜೀವಾಳವಾಗಿದ್ದರೂ, ಒಳ್ಳೆಯವರ ಕೈಯಲ್ಲಿ ಆದರೂ ಅಷ್ಟು ಶಕ್ತಿ ಇರುವುದು ಕೆಟ್ಟದ್ದು. ಪುರೋಹಿತಶಾಹಿ ಮತ್ತು ಜ್ಞಾನ ಇವುಗಳ ಮಧ್ಯೆ ಅವರು ನಿಲ್ಲುವರು. ಜ್ಞಾನ ಮತ್ತು ಸುಧಾರಣೆಗಳ ಕೇಂದ್ರ ಅವರು. ಯಹೂದ್ಯರಲ್ಲಿ ಪ್ರವಾದಿಗಳು ಹೇಗೊ ಹಾಗೆ, ಸಂನ್ಯಾಸಿಗಳು ನಮ್ಮಲ್ಲಿ ಪ್ರವಾದಿಗಳು ಪುರೋಹಿತರಿಗೆ ವಿರೋಧವಾಗಿ ಯಾವಾಗಲೂ ಬೋಧಿಸುತ್ತಿದ್ದರು. ಮೂಢನಂಬಿಕೆಗಳನ್ನು ಆಚೆಗೆ ಎಸೆಯಲುಯತ್ನಿಸುತ್ತಿದ್ದರು. ಸಂನ್ಯಾಸಿಗಳು ಕೂಡ ಭರತಖಂಡದಲ್ಲಿ ಹಾಗೆಯೇ ಯತ್ನಿಸುತ್ತಿದ್ದರು. ಆದರೂ ಅವರಿಗೆ ಅಷ್ಟೊಂದು ಅಧಿಕಾರವಿರುವುದು ತಪ್ಪು. ಉತ್ತಮ ಮಾರ್ಗವನ್ನು ಕಂಡುಹಿಡಿಯಬೇಕು.</p>
		<p>ಆದರೆ ಅತಿ ಕಡಮೆ ವಿರೋಧವಿರುವ ಕಡೆಯಲ್ಲಿ ಮಾತ್ರ ಕೆಲಸಮಾಡಲು ಸಾಧ್ಯ. ಇಡೀ ರಾಷ್ಟ್ರದ ಜೀವಾಳ ಇರುವುದು ಸಂನ್ಯಾಸಾಶ್ರಮದಲ್ಲಿ, ನೀವು ಇಂಡಿಯಾ ದೇಶಕ್ಕೆ ಹೋಗಿ, ಸಂನ್ಯಾಶ್ರಮಕ್ಕೆ ವಿರೋಧವಾಗಿ ಅಲ್ಲಿ ಯಾವ ಧರ್ಮವನ್ನಾದರೂ ಗೃಹಸ್ಥರಿಗೆ ಬೋಧಿಸಿ, ಹಿಂದುಗಳು ಹಿಂತಿರುಗಿ ಹೊರಟು ಹೋಗುವರು. ನೀವು ಪ್ರಪಂಚವನ್ನೇನಾದರೂ ತೊರೆದಿದ್ದರೆ, “ಈತ ಒಳ್ಳೆಯವನು, ಪ್ರಪಂಚವನ್ನು ತೊರೆದಿರುವನು, ಇವನಲ್ಲಿ ಕಪಟವಿಲ್ಲ. ತಾನು ಏನನ್ನು ಹೇಳುತ್ತಾನೆಯೋ ಅದನ್ನು ಮಾಡಲಿಚ್ಚಿಸುವನು' ಎನ್ನುವರು. ನಾನು ಹೇಳುವುದೇನೆಂದರೆ ಇದು ಒಂದು ಅದ್ಭುತ ಶಕ್ತಿಯನ್ನು ತೋರುವುದು. ನಮಗೆ ಏನು ಮಾಡುವುದಕ್ಕೆ ಸಾಧ್ಯವೆಂದರೆ, ಇದನ್ನು ಬದಲಾಯಿಸುವುದು; ಇದಕ್ಕೆ ಬೇರೊಂದು ರೂಪವನ್ನು ಕೊಡುವುದು, ಅಲೆಯುತ್ತಿರುವ ಭರತಖಂಡದ ಸಂನ್ಯಾಸಿಗಳು ತಮ್ಮ ಕೈಯಲ್ಲಿ ಇರುವ ಇಷ್ಟು ಅದ್ಭುತವಾದ ಶಕ್ತಿಯನ್ನು ಮಾರ್ಪಡಿಸಬೇಕು; ಆಗ ಇದು ಜನಸಾಮಾನ್ಯರನ್ನು ಮೇಲೆತ್ತುವುದು.</p>
		<p>ಯೋಜನೆಯನ್ನು ಕಾಗದದ ಮೇಲೆ ಚೆನ್ನಾಗಿ ತಂದುದಾಯಿತು. ಆದರೆ ಅದನ್ನು ನಾನು ಆದರ್ಶ ಜಗತ್ತಿನಿಂದ ತಂದಿರುವೆನು. ಇಲ್ಲಿಯವರೆಗೂ ಅದು ಕೇವಲ ಜಾಳುಜಾಳಾಗಿ ಆದರ್ಶದ ಜಗತ್ತಿನಲ್ಲೆ ಇತ್ತು. ವರುಷಗಳು ಕಳೆದಂತೆ ಅದು ಹೆಚ್ಚು ಹೆಚ್ಚು ಘನೀಭೂತವಾಗಿ ನಿರ್ದಿಷ್ಟ ರೂಪವನ್ನು ತಾಳಿ, ಸಮಂಜಸವಾಗುತ್ತ ಬಂದಿತು. ಪ್ರತ್ಯಕ್ಷ ಅನುಷ್ಠಾನದಲ್ಲಿ ಅದರ ಕುಂದು ಕೊರತೆಗಳು ನನಗೆ ಕಾಣಬಂದವು.</p>
		<p>ವ್ಯಾವಹಾರಿಕ ಮಟ್ಟದಲ್ಲಿ ಅದನ್ನು ಪ್ರಯೋಗಿಸಿದಾಗ ನಾನು ಏನು ಕಂಡುಹಿಡಿದೆ? ಸಂನ್ಯಾಸಿಗಳಿಗೆ ಶಿಕ್ಷಣ ಕ್ರಮದ ವಿಷಯದಲ್ಲಿ ತರಬೇತಿ ನೀಡಲು ಮೊದಲು ಕೇಂದ್ರಗಳಿರಬೇಕು. ಉದಾಹರಣೆಗೆ, ನನ್ನ ಅನುಯಾಯಿಯೊಬ್ಬನನ್ನು ಕಳುಹಿಸುತ್ತೇನೆಂದು ಇಟ್ಟುಕೊಳ್ಳೋಣ. ಅವನು ಒಂದು ಕ್ಯಾಮರ ತೆಗೆದುಕೊಂಡು ಹೊರಡುತ್ತಾನೆ. ಮೊದಲು ಈ ವಿಚಾರವನ್ನು ಅವನಿಗೆ ಕಲಿಸಬೇಕು. ಭರತಖಂಡದಲ್ಲಿ ಪ್ರತಿಯೊಬ್ಬರೂ ನಿರಕ್ಷರಸ್ಥರೆಂದು ನಿಮಗೆ ಕಾಣುವುದು. ಅವರಿಗೆ ಕಲಿಸಬೇಕಾದರೆ ಹಲವಾರು ಶಾಖೆಗಳು ಬೇಕಾಗುವುವು. ಇದೆಲ್ಲದರ ಅರ್ಥವೇನು? ದುಡ್ಡು ! ಭಾವನಾಪ್ರಪಂಚದಿಂದ ವ್ಯಾವಹಾರಿಕ ಜಗತ್ತಿಗೆ ಬರುತ್ತೀರಿ. ಸರಿ, ಹಾಗಾದರೆ ನಾನು ನಿಮ್ಮ ದೇಶದಲ್ಲಿ ನಾಲ್ಕು ವರ್ಷ, ಇಂಗ್ಲೆಂಡಿನಲ್ಲಿ ಎರಡು ವರ್ಷ ಕಷ್ಟಪಟ್ಟು ಕೆಲಸಮಾಡಿರುವೆನು. ಕೆಲವು ಸ್ನೇಹಿತರು ನನ್ನ ನೆರವಿಗೆ ಬಂದುದಕ್ಕಾಗಿ ಅನೇಕ ವಂದನೆಗಳು. ಹಾಗೆ ನೆರವಾದ ಒಬ್ಬ ವ್ಯಕ್ತಿ ಇಲ್ಲಿರುವರು. ಭರತಖಂಡಕ್ಕೆ ನನ್ನೊಂದಿಗೆ ಹೋದ ಅಮೆರಿಕಾ ಮತ್ತು ಆಂಗ್ಲ ಸ್ನೇಹಿತರು ಇರುವರು. ಅಂತು ಒಂದು ಸಂಸ್ಥೆ ಅಸ್ಪಷ್ಟವಾಗಿ ಪ್ರಾರಂಭವಾಗಿದೆ. ಕೆಲವು ಆಂಗ್ಲೆಯರು ಸಂಘಕ್ಕೆ ಸೇರಿದರು. ಪಾಪ ಒಬ್ಬ ವ್ಯಕ್ತಿ ತುಂಬಾ ಕಷ್ಟಪಟ್ಟು ಕೆಲಸಮಾಡಿ ಭರತಖಂಡದಲ್ಲಿ ಮೃತನಾದ. ನಿವೃತ್ತರಾದ ಆಂಗ್ಲಮಹಿಳೆ ಮತ್ತು ಮಹನೀಯರು. ಇಬ್ಬರು ಇರುವರು. ತಮ್ಮ ಅನುಕೂಲಕ್ಕೆ ಅವರಿಗೆ ಸ್ವಲ್ಪ ದುಡ್ಡಿದೆ. ಹಿಮಾಲಯದಲ್ಲಿ ಮಕ್ಕಳ ವಿದ್ಯಾಭ್ಯಾಸಕ್ಕಾಗಿ ಒಂದು ಕೇಂದ್ರವನ್ನು ತೆರೆದಿರುವರು. ನಾನು ಹೊರಡಿಸಿದ</p>
		<p>ಒಂದು ಮಾಸಪತ್ರಿಕೆಯ ಜವಾಬ್ದಾರಿಯನ್ನು ಅವರಿಗೆ ಕೊಟ್ಟಿರುವೆನು. ಅದೇ 'ಪ್ರಬುದ್ಧ ಭಾರತ.' ಅದರ ಒಂದು ಪ್ರತಿ ಇಲ್ಲಿ ಮೇಜಿನ ಮೇಲಿದೆ. ಅಲ್ಲಿ ಅವರು ಜನರಿಗೆ ಸಲಹೆಯನ್ನು ಕೊಡುತ್ತ ಅವರೊಂದಿಗೆ ಕೆಲಸಮಾಡುತ್ತಿರುವರು. ನನಗೆ ಕಲ್ಕತ್ತೆಯಲ್ಲಿ ಇನ್ನೊಂದು ಕೇಂದ್ರವಿದೆ. ಎಲ್ಲಾ ದೊಡ್ಡ ಚಳುವಳಿಗಳ ರಾಜಧಾನಿಯಿಂದ ಮೊದಲಾಗಬೇಕಾಗಿದೆ. ರಾಜಧಾನಿ ಎಂದರೇನು? ಅದು ಜನಾಂಗದ ಹೃದಯ. ರಕ್ತವೆಲ್ಲಾ ಹೃದಯಕ್ಕೆ ಹೋಗಿ ಅದು ನಂತರ ಹಂಚಿಹೋಗುವುದು. ಆದಕಾರಣವೇ ಎಲ್ಲಾ ಐಶ್ವರ್ಯ, ಆದರ್ಶ, ವಿದ್ಯೆ, ಆಧ್ಯಾತ್ಮಿಕತೆ, ರಾಜಧಾನಿಯ ಕಡೆ ಹೋಗಿ ಅನಂತರ ಎಲ್ಲಾ ಕಡೆಗೂ ಹರಡುವುದು.</p>
		<p>ಏನೋ ಅಸ್ಪಷ್ಟವಾದ ರೀತಿಯಲ್ಲಿ ಒಂದು ಸಂಸ್ಥೆಯನ್ನು ಪ್ರಾರಂಭಿಸಿರುವೆನು ಎಂದು ನಿಮಗೆ ತಿಳಿಸಲು ಸಂತೋಷ. ಇದೇ ವ್ಯವಸ್ಥೆಯನ್ನು ಇದೇ ರೀತಿಯಲ್ಲಿ ಹೆಂಗಸರಿಗೂ ಮಾಡಬೇಕೆಂದಿರುವೆನು. ಪ್ರತಿಯೊಬ್ಬನೂ ತನಗೆ ತಾನೇ ಸಹಾಯಮಾಡಿಕೊಳ್ಳುತ್ತಾನೆ ಎಂಬುದೇ ನನ್ನ ಆದರ್ಶ. ದೂರದಿಂದ ಮಾತ್ರ ನನ್ನ ಸಹಾಯ. ಅಲ್ಲಿ ಆಂಗ್ಲೆಯ ಸ್ತ್ರೀಯರಿರುವರು. ಅಮೆರಿಕಾ ದೇಶದ ಸ್ತ್ರೀಯರೂ ಕೂಡ ಕೆಲಸದಲ್ಲಿ ನೆರವಾಗಲು ಬರುವರೆಂದು ನಾನೆಣಿಸುವೆನು. ಅವರು ಕೆಲಸ ಪ್ರಾರಂಭ ಮಾಡಿದೊಡನೆಯೇ ನಾನು ಅದರಿಂದ ದೂರವಾಗುವೆನು. ಯಾರೂ ಹೆಂಗಸರಿಗೆ ಆಜ್ಞಾಪಿಸಬೇಕಾಗಿಲ್ಲ. ಅಥವಾ ಹೆಂಗಸರು ಗಂಡಸರಿಗೆ ಆಜ್ಞಾಪಿಸಬೇಕಾಗಿಲ್ಲ. ಎಲ್ಲರೂ ಸ್ವತಂತ್ರರು. ಏನಾದರೂ ಬಂಧನವಿದ್ದರೆ ಅದು ಪ್ರೇಮದಿಂದ ಪ್ರೇರಿತವಾದುದು. ಸ್ತ್ರೀಯರು ತಮ್ಮ ಜೀವನದ ಭವಿಷ್ಯವನ್ನು ತಾವೇ, ಪುರುಷರು ತಮಗೆ ಸಹಾಯಮಾಡುವುದಕ್ಕಿಂತ ಚೆನ್ನಾಗಿ ರೂಪಿಸಿಕೊಳ್ಳಬಲ್ಲರು. ಪುರುಷರು ಸ್ತ್ರೀಯರ ಭವಿಷ್ಯವನ್ನು ತಿದ್ದಲು ಯತ್ನಿಸುವುದರಿಂದಲೇ ಸ್ತ್ರೀಯರಿಗೆ ಕಷ್ಟ ಒದಗಿತು. ತಪ್ಪಿನಿಂದಲೇ ನಾನು ಪ್ರಾರಂಭಿಸಲು ಇಚ್ಚಿಸುವುದಿಲ್ಲ. ಮೊದಲಲ್ಲಿ ಮಾಡಿದ ಒಂದು ತಪ್ಪು ಕ್ರಮೇಣ ಹೆಚ್ಚುತ್ತಾ ಹೋಗುವುದು, ಕೊನೆಗೆ ನಾವು ಜಯಶೀಲರಾದರೂ, ಆ ತಪ್ಪು ಬೃಹದಾಕಾರವನ್ನು ತಾಳಿ ತಿದ್ದಲು ಕಷ್ಟವಾಗುವುದು. ಆದಕಾರಣ, ಸ್ತ್ರೀಯರು ಮಾಡುವ ಕೆಲಸಕ್ಕೆ ಪುರುಷರನ್ನು ನೇಮಿಸುವ ತಪ್ಪನ್ನು ಮಾಡಿದರೆ ಸ್ತ್ರೀಯರು ಇದರಿಂದ ಎಂದಿಗೂ ಪಾರಾಗಲಾರರು. ಅದೊಂದು ಸಂಪ್ರದಾಯವಾಗುವುದು. ಆದರೆ ನನಗೆ ಒಂದು ಅವಕಾಶವಿದೆ. ನನ್ನ ಗುರುದೇವನ ಪತ್ನಿಯ ವಿಷಯವನ್ನು ನಿಮಗೆ ಹೇಳಿರುವೆನು. ಅವರ ಮೇಲೆ ನಮಗೆಲ್ಲ ಅತಿ ಗೌರವ. ಅವರು ನಮಗೆ ಎಂದಿಗೂ ಆಜ್ಞಾಪಿಸುವುದಿಲ್ಲ. ಆದ್ದರಿಂದ ಅದು ಕ್ಷೇಮ. ಆ ಭಾಗವನ್ನು ನಾವು ಇನ್ನೂ ಮಾಡಬೇಕಾಗಿದೆ.</p>
	</section>
	<section class="level1 unnumbered" epub:type="chapter" role="doc-chapter" id="id-002">
		<h1 class="level1-title" epub:type="title">ಸಾಕ್ಷಾತ್ಕಾರಕ್ಕೆ ಮೆಟ್ಟಲುಗಳು <sup><a epub:type="noteref" href="999-aside.xhtml#id-001-05">*</a></sup></h1>
		<p>(ಅಮರಿಕದಲ್ಲಿ ಒಂದು ತರಗತಿಯಲ್ಲಿ ನೀಡಿದ ಪ್ರವಚನ) ಜ್ಞಾನವನ್ನು ಪಡೆಯಬೇಕೆಂಬ ಸಾಧಕನಿಗೆ ಮೊದಲು ಆವಶ್ಯಕವಾಗಿ ಬೇಕಾಗಿರುವುದು ಶ್ರಮ ಮತ್ತು ದಮ. ಇವೆರಡನ್ನೂ ಒಟ್ಟಿಗೆ ಪರಿಗಣಿಸಬಹುದು. ಶಮ ದಮಗಳೆಂದರೆ ಇಂದ್ರಿಯಗಳನ್ನು ಹೊರಗೆ ಹೋಗದಂತೆ ಅವುಗಳ ಕೇಂದ್ರದಲ್ಲಿ ನಿಲ್ಲಿಸುವುದು ಎಂದು ಅರ್ಥ. ಮೊದಲು ಇಂದ್ರಿಯಗಳೆಂದರೆ ಏನೆಂಬುದನ್ನು ವಿವರಿಸುತ್ತೇನೆ. ಇಲ್ಲಿ ಕಣ್ಣು ಇದೆ. ಕಣ್ಣು ನೋಡುವ ಇಂದ್ರಿಯವಲ್ಲ. ಇದು ನೋಡುವುದಕ್ಕೆ ಇರುವ ಒಂದು ಉಪಕರಣ ಮಾತ್ರ. ನನಗೆ ಕಣ್ಣು ಇದ್ದರೂ ಅದಕ್ಕೆ ಸಂಬಂಧಪಟ್ಟ ಇಂದ್ರಿಯ ಇಲ್ಲದೇ ಇದ್ದರೆ ನೋಡುವುದಕ್ಕೆ ಆಗುವುದಿಲ್ಲ. ಇಂದ್ರಿಯ ಮತ್ತು ಉಪಕರಣ ಎರಡೂ ಇದ್ದರೂ ಇದರ ಹಿಂದೆ ಮನಸ್ಸು ಇಲ್ಲದೇ ಇದ್ದರೆ ನನಗೆ ನೋಡುವುದಕ್ಕೆ ಆಗುವುದಿಲ್ಲ. ಪ್ರತಿಯೊಂದು ಇಂದ್ರಿಯ-ಗ್ರಹಣದ ಕ್ರಿಯೆಯಲ್ಲಿಯೂ ಇವು ಮೂರೂ ಆವಶ್ಯಕ - ಮೊದಲು ಹೊರಗಿನ ಉಪಕರಣ, ಅನಂತರ ಒಳಗಿನ ಇಂದ್ರಿಯ, ಕೊನೆಗೆ ಮನಸ್ಸು. ಇವುಗಳಲ್ಲಿ ಯಾವುದಾದರೊಂದು ಇಲ್ಲದೇ ಇದ್ದರೂ ಇಂದ್ರಿಯ ಗ್ರಹಣದ ಕ್ರಿಯೆ ನಡೆಯಲಾರದು. ಮನಸ್ಸು ಹೀಗೆ ಒಂದು ಬಾಹ್ಯ ಮತ್ತೊಂದು ಆಂತರಿಕ ಸಹಾಯಗಳಿಂದ ಕೆಲಸ ಮಾಡುವುದು. ನಾನು ನೋಡುವಾಗ ಮನಸ್ಸು ಹೊರಗೆ ಹೋಗುವುದು, ಬಾಹ್ಯವಾಗುವುದು. ಆದರೆ ನಾನು ಕಣ್ಣುಗಳನ್ನು ಮುಚ್ಚಿಕೊಂಡು ಆಲೋಚಿಸ ತೊಡಗಿದರೆ ಮನಸ್ಸು ಹೊರಗೆ ಹೋಗುವುದಿಲ್ಲ; ಒಳಗೆ ಸಂಚರಿಸುತ್ತಿರುವುದು. ಆದರೂ ಎರಡು ಪ್ರಸಂಗಗಳಲ್ಲಿಯೂ ಇಂದ್ರಿಯ ಕೆಲಸ ಮಾಡುತ್ತಿರುವುದು. ನಾನು ನಿಮ್ಮನ್ನು ನೋಡುತ್ತ ನಿಮ್ಮೊಂದಿಗೆ ಮಾತನಾಡುತ್ತಿದ್ದರೆ ಇಂದ್ರಿಯ ಮತ್ತು ಉಪಕರಣ ಎರಡೂ ಕೆಲಸಮಾಡುತ್ತವೆ. ನಾನು ಕಣ್ಣುಗಳನ್ನು ಮುಚ್ಚಿಕೊಂಡು ಆಲೋಚಿಸುತ್ತಿದ್ದರೆ, ಕೆಲಸ ಮಾಡುವುದು ಇಂದ್ರಿಯ, ಉಪಕರಣವಲ್ಲ. ಇಂದ್ರಿಯಗಳ ಕ್ರಿಯೆ ಇಲ್ಲದೇ ಇದ್ದರೆ ಆಲೋಚನೆ ಸಾಧ್ಯವಿಲ್ಲ. ಯಾವ ವಿಧವಾದ ಸಂಕೇತವೂ ಇಲ್ಲದೇ ಇದ್ದರೆ ಆಲೋಚಿಸುವುದಕ್ಕೆ ನಿಮಗೆ ಅಸಾಧ್ಯವೆಂದು ತೋರುವುದು. ಕುರುಡನ ಕೂಡ ಯಾವುದಾದರೊಂದು ಆಕಾರ ದ ಮೂಲಕ ಚಿಂತಿಸಬೇಕಾಗಿದೆ.ನೋಡುವ ಮತ್ತು ಕೇಳುವ ಇಂದ್ರಿಯಗಳು ಯಾವಾಗಲೂ ಚಟುವಟಿಕೆಯುಳ್ಳವುಗಳಾಗಿರುತ್ತವೆ. ಇಂದ್ರಿಯ ಎಂದರೆ ಮಿದುಳಿನಲ್ಲಿರುವ ನರಗಳ ಕೇಂದ್ರವೆಂಬುದನ್ನು ನೀವು ಜ್ಞಾಪಕದಲ್ಲಿಡಬೇಕು. ಕಣ್ಣು ಮತ್ತು ಕಿವಿ ಕೇವಲ ನೋಡುವ ಮತ್ತು ಕೇಳುವ ಉಪಕರಣಗಳು ಮಾತ್ರ. ಇಂದ್ರಿಯಗಳು ಒಳಗೆ ಇರುವುವು. ಒಳಗಡೆ ಇರುವ ಇಂದ್ರಿಯಗಳು ನಾಶವಾದರೆ, ನಮಗೆ ಕಣ್ಣು ಮತ್ತು ಕಿವಿ ಇದ್ದರೂ ನೋಡಲು ಅಥವಾ ಕೇಳಲು ಆಗುವುದಿಲ್ಲ. ಆದ್ದರಿಂದ ನಾವು ಮನಸ್ಸನ್ನು ನಿಗ್ರಹಿಸಬೇಕಾದರೆ, ಮೊದಲು ಈ ಆಂತರಿಕ -ಇಂದ್ರಿಯ ನಿಗ್ರಹ ಸಾಧ್ಯವಾಗಬೇಕು. ಮನಸ್ಸು ಒಳಗೆ ಅಥವಾ ಹೊರಗೆ ಸಂಚರಿಸದಂತೆ ಮಾಡಿ, ಆಯಾಯಾ ಇಂದ್ರಿಯಗಳು ಅವುಗಳ ಕೇಂದ್ರದಲ್ಲಿ ' ಇರುವಂತೆ ಮಾಡುವುದೇ ಶಮ ಮತ್ತು ದಮ ಎನ್ನುವುದು. ಶಮ ಎಂದರೆ ಮನಸ್ಸನ್ನು .</p>
		<p>ಹೊರಗೆ ಹೋಗದಂತೆ ತಡೆಯುವುದು, ದಮವೆಂದರೆ ಹೊರಗಿನ ಉಪಕರಣವನ್ನು ನಿಗ್ರಹಿಸುವುದು.</p>
		<p>ಉಪರತಿ ಅನಂತರ ಬರುವುದು. ಉಪರತಿ ಎಂದರೆ ಇಂದ್ರಿಯಕ್ಕೆ ಸಂಬಂಧಪಟ್ಟ ವಿಷಯಗಳನ್ನು ಆಲೋಚಿಸದೆ ಇರುವುದು. ನಮ್ಮ ಕಾಲದ ಬಹು ಭಾಗವನ್ನು ಇಂದ್ರಿಯಗಳಿಗೆ ಸಂಬಂಧಪಟ್ಟ ವಿಷಯಗಳನ್ನು ಕುರಿತು ಆಲೋಚಿಸುವುದರಲ್ಲಿ ಕಳೆಯುವೆವು. ನಾವು ಹಿಂದೆ ನೋಡಿದ ಅಥವಾ ಕೇಳಿದ, ಮುಂದೆ ನೋಡಬಹುದಾದ ಅಥವಾ ಕೇಳಬಹುದಾದ ವಿಷಯಗಳು, ನಾವು ಹಿಂದೆ ತಿಂದ, ಈಗ ತಿನ್ನುತ್ತಿರುವ, ಅಥವಾ ಮುಂದೆ ತಿನ್ನಬಹುದಾದ ತಿಂಡಿಗಳು, ನಾವು ಇದ್ದ ಸ್ಥಳ ಮುಂತಾದುವನ್ನೆಲ್ಲ ಕುರಿತು ಚಿಂತಿಸುತ್ತಿರುವೆವು. ಬಹಳಕಾಲ ಅವುಗಳ ವಿಚಾರವಾಗಿ ಆಲೋಚಿಸುವೆವು ಅಥವಾ ಮಾತನಾಡುವೆವು. ಯಾರು ವೇದಾಂತಿಗಳಾಗಬೇಕೆಂದು ಬಯಸುವರೋ ಅವರು ಈ ಸ್ವಭಾವದಿಂದ ಪಾರಾಗಬೇಕು.</p>
		<p>ತಿತಿಕ್ಷೆಯೇ ಅನಂತರದ ಸಿದ್ಧತೆ. ಎಲ್ಲಕ್ಕಿಂತ ಕಷ್ಟ ಇದು. ತತ್ತ್ವಜ್ಞಾನಿಯಾಗುವುದು ಬಹಳ ಕಷ್ಟ ! ಇದು ಸಹಿಷ್ಣುತೆ; ಪಾಪವನ್ನು ಎದುರಿಸದೆ ಇರುವುದು ಎಂಬ ಭಾವಕ್ಕಿಂತ ಇದು ಕಡಮೆ ಏನೂ ಅಲ್ಲ. ಇದನ್ನು ತಿಳಿದುಕೊಳ್ಳಬೇಕಾದರೆ ಸ್ವಲ್ಪ ವಿವರಣೆ ಆವಶ್ಯಕ. ನಾವು ಪಾಪವನ್ನು ವಿರೋಧಿಸದೆ ಇರಬಹುದು. ಆದರೆ ಅದೇ ಸಮಯದಲ್ಲಿ ತುಂಬ ದುಃಖಿಗಳಾಗಬಹುದು. ಒಬ್ಬ ನನ್ನನ್ನು ಅತಿ ಹೀನವಾಗಿ ನಿಂದಿಸುತ್ತಾನೆ ಎಂದು ಭಾವಿಸೋಣ. ಇದಕ್ಕಾಗಿ ನಾನು ಹೊರಗೆ ಅವನ ಮೇಲೆ ಕೋಪ ತೋರದೆ ಇರಬಹುದು, ಮಾರುತ್ತರವನ್ನು ಕೊಡದೆ ದ್ವೇಷವನ್ನು ತಾಳದೆ ಇರಬಹುದು. ಆದರೂ ನನ್ನ ಮನಸ್ಸಿನಲ್ಲಿ ಕೋಪದೋಷಗಳು ಅವನ ಮೇಲೆ ಇರಬಹುದು; ಅವನನ್ನು ಕಂಡರೆ ನನಗೆ ಆಗದೆ ಇರಬಹುದು. ಇದು ತಿತಿಕ್ಷೆಯಲ್ಲ. ನನ್ನ ಮನಸ್ಸಿನಲ್ಲಿ ಯಾವ ದ್ವೇಷದ ಅಥವಾ ಕೋಪದ ಭಾವನೆಯಾಗಲಿ, ಸೇಡನ್ನು ತೀರಿಸಿಕೊಳ್ಳುವ ಭಾವನೆಯಾಗಲಿ ಇರಕೂಡದು. ಏನೂ ಆಗಿಯೇ ಇಲ್ಲವೋ ಎಂಬಂತೆ ಮನಸ್ಸು ಶಾಂತವಾಗಿರಬೇಕು. ನಾನು ಆ ಸ್ಥಿತಿಗೆ ಬಂದಾಗ ಮಾತ್ರ ನನಗೆ ತಿತಿಕ್ಷೆಯ ಸಿದ್ದಿಗಿದೆ, ಅದಕ್ಕೆ ಮುಂಚೆ ಇಲ್ಲ. ಬರುವ ದುಃಖವನ್ನೆಲ್ಲ ಸಹಿಸಬೇಕು, ಅದನ್ನು ವಿರೋಧಿಸಿ ಆಚೆಗೆ ಓಡಿಸಲು ಕೂಡ ಪ್ರಯತ್ನಪಡದೆ ಇರಬೇಕು. ಮನಸ್ಸಿನ ಒಳಗೆ ಯಾವ ನೋವಿನ ಭಾವನೆಯಾಗಲಿ, ಪರಿತಾಪವಾಗಲಿ, ಇರಕೂಡದು. ಇದು ತಿತಿಕ್ಷೆ. ನಾನು ಎದುರಿಸುವುದಿಲ್ಲ ಎಂದು ಭಾವಿಸೋಣ. ಇದರಿಂದ ದಾರುಣ ದುಃಖ ಪ್ರಾಪ್ತವಾಗಬಹುದು. ಆಗ ಅದನ್ನು ಎದುರಿಸದೆ ಇದ್ದುದು ತಪ್ಪಾಯಿತು ಎಂಬ ಯಾವ ಭಾವನೆಯೂ ಬರಕೂಡದು. ಮನಸ್ಸು ಈ ಸ್ಥಿತಿಗೆ ಬಂದಾಗ ಮಾತ್ರ ಅದು ತಿತಿಕ್ಷೆಯಲ್ಲಿ ನೆಲಸಿರುವುದು. ಈ ತಿತಿಕ್ಷೆಯನ್ನು ಸಾಧಿಸುವುದಕ್ಕಾಗಿ ಇಂಡಿಯಾದೇಶದಲ್ಲಿ ಜನರು ಅದ್ಭುತ ಕೆಲಸಗಳನ್ನು ಮಾಡುವರು; ಮಿತಿಮಾರಿದ ಶೀತೋಷ್ಟಗಳನ್ನು ಸಹಿಸುವರು; ಹಿಮವನ್ನು ಕೂಡ ಅವರು ಲೆಕ್ಕಿಸುವುದಿಲ್ಲ. ದೇಹದ ಭಾವನೆಯೇ ಅವರಿಗಿಲ್ಲ. ಅದೊಂದು ಬಾಹ್ಯವಸ್ತುವಿನಂತೆ ಅದರ ಪಾಡಿಗೆ ಅದನ್ನು ಬಿಡುವರು.</p>
		<p>ಶ್ರದ್ದೆಯೇ ಅನಂತರ ಬೇಕಾದ ಗುಣ. ಒಬ್ಬನಿಗೆ ದೇವರಲ್ಲಿ ಮತ್ತು ಧರ್ಮದಲ್ಲಿ ಅದ್ಭುತವಾದ ನಂಬಿಕೆ ಇರಬೇಕು. ಈ ನಂಬಿಕೆ ಹುಟ್ಟುವವರೆಗೆ ಅವನು ಜ್ಞಾನಿಯಾಗಲಾರ. ಒಬ್ಬರು ದೊಡ್ಡ ಯೋಗಿಗಳು ನನಗೆ ಒಮ್ಮೆ, ಇಪ್ಪತ್ತು ಕೋಟಿಯಲ್ಲಿ ಒಬ್ಬನು ಕೂಡ ದೇವರನ್ನು ನಂಬುವುದಿಲ್ಲ ಎಂದರು. ಏತಕ್ಕೆ ಎಂದು ನಾನು ಕೇಳಿದೆ. ಅದಕ್ಕೆ ಅವರು ಹೀಗೆ ಹೇಳಿದರು: “ಈ ಕೋಣೆಯಲ್ಲಿ ಒಬ್ಬ ಕಳ್ಳ ಇರುವನು ಎಂದು ಭಾವಿಸೋಣ. ಪಕ್ಕದ ಕೋಣೆಯಲ್ಲಿ ಅವನಿಗೆ ಹೊನ್ನಿನ ರಾಶಿ ಇದೆ ಎಂದು ಗೊತ್ತಿದೆ. ಆ ಕೋಣೆಗೂ ಈ ಕೋಣೆಗೂ ಮಧ್ಯೆ ಒಂದು ಸಣ್ಣ ಗೋಡೆ ಮಾತ್ರ ಇದೆ. ಇಂತಹ ಸ್ಥಿತಿಯಲ್ಲಿ ಅವನ ಮನಸ್ಸು ಹೇಗಿರುವುದು ಗೊತ್ತೆ??” ಅದಕ್ಕೆ ನಾನು, “ಅವನಿಗೆ ನಿದ್ದೆ ಮಾಡುವುದಕ್ಕೆ ಆಗುವುದಿಲ್ಲ. ಹೇಗೆ ಹೊನ್ನನ್ನು ಪಡೆಯಬಹುದೆಂಬುದನ್ನು ಕುರಿತು ಅವನು ಆಲೋಚಿಸುತ್ತಿರುವನು. ಮತ್ತಾವ ವಿಷಯವೂ ಅವನ ಮನಸ್ಸಿಗೆ ಬರುವುದಿಲ್ಲ'' ಎಂದೆ. ಅನಂತರ ಅವರು ಹೀಗೆ ಹೇಳಿದರು: 'ಮನುಷ್ಯ ದೇವರನ್ನು ನಂಬಿ ಅವನನ್ನು ಪಡೆಯಲು ಹುಚ್ಚನಾಗಿ ಹೋಗುವುದಿಲ್ಲವೆಂದು ಭಾವಿಸುವಿಯೇನು? ಒಬ್ಬನಲ್ಲಿ ನಿಜವಾಗಿ ಅಪಾರವಾದ ಅನಂತಾನಂದದ ರಾಶಿ ಇದೆ; ಅದನ್ನು ಬೇಕಾದರೆ ಪಡೆಯಬಹುದು ಎಂದು ಗೊತ್ತಾದರೆ, ಅದನ್ನು ಹೊಂದಲು ಅವನು ಹುಚ್ಚನಾಗಿ ಹೋಗುವುದಿಲ್ಲವೆ?'' ದೇವರಲ್ಲಿ ದೃಢನಂಬಿಕೆ, ಅವನನ್ನು ಸೇರಲು ತೀವ್ರ ತವಕ - ಇವನ್ನೇ ಶ್ರದ್ದೆ ಎನ್ನುವುದು. <sup><a epub:type="noteref" href="999-aside.xhtml#id-001-06">*</a></sup> ಅನಂತರ ಸಮಾಧಾನ ಅಥವಾ ಅನವರತವೂ ಚಿತ್ತವು ಭಗವಂತನಲ್ಲಿ ನೆಲಸುವಂತೆ ಮಾಡುವ ಅಭ್ಯಾಸ. ಯಾವುದನ್ನೂ ಒಂದು ದಿನದಲ್ಲಿ ಸಾಧಿಸುವುದಕ್ಕೆ ಆಗುವುದಿಲ್ಲ. ಆಧ್ಯಾತ್ಮಿಕತೆಯನ್ನು ಗುಳಿಗೆಯಂತೆ ನುಂಗಲು ಆಗುವುದಿಲ್ಲ. ಅದಕ್ಕೆ ಕಡುಕಷ್ಟದ ಸತತ ಪ್ರಯತ್ನ ಆವಶ್ಯಕ. ನಿಧಾನವಾದ ಮತ್ತು ದೃಢವಾದ ಅಭ್ಯಾಸದಿಂದ ಮಾತ್ರ ಮನಸ್ಸನ್ನು ಗೆಲ್ಲುವುದು ಸಾಧ್ಯ.</p>
		<p>ಮುಮುಕ್ಷುತ್ವ ಅಥವಾ ಮುಕ್ತಿಯನ್ನು ಪಡೆಯಲು ಉತ್ಸಾಹ ಅನಂತರ ಬರುವುದು. ನಿಮ್ಮಲ್ಲಿ ಯಾರು ಎಡ್ಮಿನ್ ಆಲ್ಫಾಲ್ಸ್ನ "ಏಷ್ಯಾದ ಜ್ಯೋತಿ'ಯನ್ನು ಓದಿರುವಿರೋ, ಅವರು ಅದರಲ್ಲಿ ಬರುವ ಬುದ್ಧನ ಮೊದಲನೆಯ ಬೋಧನೆಯನ್ನು ನೆನಪಿನಲ್ಲಿಟ್ಟಿರಬಹುದು. ನಿಮ್ಮಿಂದಲೇ ನೀವು ದುಃಖಕ್ಕೆ ಬೀಳುವಿರಿ. ನಿಮ್ಮನ್ನು ಯಾರೂ ಬಲಾತ್ಕರಿಸುವುದಿಲ್ಲ. ನಿಮ್ಮನ್ನು ಯಾರೂ ಎತ್ತಿ ಹಿಡಿಯುವುದಿಲ್ಲ. ನೀವೇ ಹುಟ್ಟುವಿರಿ, ನೀವೇ ಸಂಸಾರಚಕ್ರದಲ್ಲಿ ಉರುಳುತ್ತಿರುವಿರಿ. ದುಃಖವೆಂಬ ಚಕ್ರದ ಅರೆಗಳನ್ನು ನೀವೇ ಹಿಡಿದುಕೊಂಡು ಅದರ ಗಾಲಿಯನ್ನು ಮತ್ತು ಶೂನ್ಯವೆಂಬ ಅದರ ಕೇಂದ್ರವನ್ನು ಚುಂಬಿಸುತ್ತಿರುವಿರಿ.”</p>
		<p>ನಮ್ಮ ದುಃಖಗಳನ್ನೆಲ್ಲ ನಾವೇ ಆರಿಸಿಕೊಂಡದ್ದು. ನಮ್ಮ ಸ್ವಭಾವವೇ ಅಂತಹದು. ಅರವತ್ತು ವರುಷಗಳವರೆಗೆ ಸೆರೆಮನೆಯಲ್ಲಿ ಕೊಳೆಯುತ್ತಿದ್ದ ಒಬ್ಬ ಚೈನಾದೇಶದ ಬಂದಿಯನ್ನು, ಹೊಸ ಚಕ್ರವರ್ತಿಗೆ ಪಟ್ಟಾಭಿಷೇಕವಾದಾಗ ಬಿಡುಗಡೆ ಮಾಡಿದರು. ಆತ ಹೊರಗೆ ಬಂದಮೇಲೆ ಅಲ್ಲಿ ತಾನು ಬಾಳಲಾರೆನೆಂದು ಅರಚಿಕೊಂಡನು. ಇಲಿ</p>
		<p>ಹೆಗ್ಗಣಗಳಿಂದ ತುಂಬಿದ ಸೆರೆಮನೆಗೆ ತಾನು ಪುನಃ ಹೋಗಬೇಕು, ಹೊರಗಿನ ಪ್ರಕಾಶವನ್ನು ಸಹಿಸಲು ತನಗೆ ಅಸಾಧ್ಯವೆಂದನು. ದಯವಿಟ್ಟು ತನ್ನನ್ನು ಬೇಕಾದರೆ ಕೊಲ್ಲಬಹುದು, ಇಲ್ಲವೆ ಸೆರೆಮನೆಗೆ ಕಳುಹಿಸಬೇಕೆಂದು ಬೇಡಿಕೊಂಡನು. ಅವನನ್ನು ಪುನಃ ಸೆರೆಮನೆಗೆ ಕಳುಹಿಸಿದರು. ಎಲ್ಲಾ ಜನರ ಸ್ಥಿತಿಯೂ ಹೀಗೆ, ನಾವು ಸ್ವಲ್ಪವೂ ಯೋಚಿಸದೆ ದುಃಖವನ್ನು ಹಿಂಬಾಲಿಸುವೆವು. ಅದರಿಂದ ಪಾರಾಗುವ ಇಚ್ಛೆಯೇ ನಮಗೆ ಇಲ್ಲ. ಪ್ರತಿದಿನವೂ ನಾವು ಸುಖವನ್ನು ಬೆನ್ನಟ್ಟುವೆವು. ನಾವು ಅದನ್ನು ಪಡೆಯುವುದಕ್ಕೆ ಮುಂಚೆಯೇ ಅದು ನಮ್ಮಿಂದ ಮಾಯವಾಗಿರುವುದು. ನಮ್ಮ ಬೆರಳುಗಳ ಸಂದಿನಿಂದ ಅದು ನುಸುಳಿಕೊಂಡು ಹೋಗಿರುವುದು. ಆದರೂ ಅದನ್ನು ಅನುಸರಿಸುವ ಭಾಂತಿ ನಮ್ಮನ್ನು ಬಿಡದು. ಮುಂದೆ ಮುಂದೆ, ಕಡುಮೂರ್ಖರಾದ ಕುರುಡರಂತೆ ನಾವು ಅದನ್ನು ಹಿಂಬಾಲಿಸುವೆವು.</p>
		<p>ಭರತಖಂಡದಲ್ಲಿ ಎಣ್ಣೆಯಾಡಿಸಲು ಗಾಣಕ್ಕೆ ಎತ್ತನ್ನು ಕಟ್ಟುವರು. ಎತ್ತಿನ ಕೊರಳಿನ ಮೇಲೆ ನೊಗವಿರುವುದು. ಆ ನೊಗದ ಮುಂದೆ ಚಾಚಿರುವ ಕೋಲಿಗೆ ಸ್ವಲ್ಪ ಹುಲ್ಲನ್ನು ಕಟ್ಟುವರು. ಎತ್ತಿನ ಕಣ್ಣು ಮುಂದೆ ಮಾತ್ರ ಸ್ವಲ್ಪ ಕಾಣುವಂತೆ ಮಾಡಿರುವರು. ಅದು ಮುಂದಿರುವ ಹುಲ್ಲನ್ನು ತಿನ್ನಲು ಕತ್ತನ್ನು ಚಾಚಿ ಮುಂದೆ ಹೋಗುವುದು. ಆಗ ನೊಗದ ಮುಂದಿರುವ ಹುಲ್ಲೂ ಮುಂದೆ ಸಾಗುವುದು. ಹೀಗೆ ಅದು ಹುಲ್ಲನ್ನು ಹಿಡಿಯಲು ಎಷ್ಟು ಪ್ರಯತ್ನಪಟ್ಟರೂ ಅದು ಮುಂದೆ ಮುಂದೆ ಹೋಗುತ್ತಿರುವುದು. ಅದಕ್ಕೆ ಹುಲ್ಲು ಸಿಕ್ಕುವುದೇ ಇಲ್ಲ. ಇದನ್ನು ಪಡೆಯುವ ಆಸೆಯಿಂದ ಸುತ್ತಲೂ ಹೋಗುವುದು. ಹೀಗೆ ಮಾಡಿ ಮಾಡಿ ಎಣ್ಣೆ ಬರುವುದಕ್ಕೆ ಗಾಣವನ್ನು ಮಾತ್ರ ಆಡಿಸುವುದು. ಇದರಂತೆಯೇ ನಾವು ಪ್ರಕೃತಿ, ಐಶ್ವರ್ಯ, ಹೆಂಡತಿ, ಮಕ್ಕಳು ಇವರಿಗೆ ದಾಸರು. ಕೇವಲ ಭಾಂತಿಯ ಹುಲ್ಲನ್ನು ಬೆನ್ನಟ್ಟಿ ಹೋಗುತ್ತಿರುವೆವು. ನಮ್ಮ ಕೈಗಳಿಗೆ ಅದು ಸಿಕ್ಕದೆ ಹಲವಾರು ಜನ್ಮಗಳವರೆಗೆ ಸುತ್ತುತ್ತಿರುವೆವು. ನಮ್ಮ ಒಂದು ದೊಡ್ಡ ಕನಸೇ ಪ್ರೀತಿ. ನಾವು ಒಬ್ಬರನ್ನು ಪ್ರೀತಿಸುತ್ತೇವೆ. ಅವರಿಂದ ಪ್ರೀತಿಯನ್ನು ನಿರೀಕ್ಷಿಸು ತ್ತೇವೆ. ನಮಗೆಲ್ಲ ಸುಖ ಬೇಕು, ದುಃಖ ಬೇಡ. ಅಂದರೆ ಸುಖವನ್ನು ನಾವು ಸಮಿಾಪಿಸಿದಷ್ಟೂ ಅದು ನಮ್ಮಿಂದ ದೂರ ಸರಿಯುವುದು. ಪ್ರಪಂಚ ಹೀಗೆಯೇ ನಡೆಯುವುದು, ಸಮಾಜ ಹೀಗೆಯೇ ಸಾಗುವುದು. ನಾವು ಕಣ್ಣಿಲ್ಲದ ಗುಲಾಮರು, ವಸ್ತುಗಳ ಸ್ಥಿತಿಯನ್ನು ಅರಿಯದೆ ದುಃಖಪಡಬೇಕಾಗಿದೆ. ನಿಮ್ಮ ಜೀವನವನ್ನು ಪರೀಕ್ಷಿಸಿ ನೋಡಿ. ಅದರಲ್ಲಿ ಸುಖ ಎಷ್ಟು ಕಡಮೆ ಇದೆ ! ಪ್ರಪಂಚವೆಂಬ ಮಾಯಾ ಮೃಗದ ಬೇಟೆಯಿಂದ ನಮಗೆ ಎಷ್ಟು ಸುಖ ಸಿಕ್ಕಿದೆ? ಇದನ್ನು ವಿಮರ್ಶಿಸಿ ನೋಡಿ. <sup><a epub:type="noteref" href="999-aside.xhtml#id-001-07">*</a></sup> ನಿಮಗೆ ಸೋಲಾನ್ ಮತ್ತು ಕ್ರೋಯಿಸಸ್ ಇವರ ಕಥೆ ಜ್ಞಾಪಕವಿದೆಯೆ? ಕೋಯಿಸಸ್ಸಿನ ದೊರೆ ಸೋಲಾನ್ ಎಂಬ ಜ್ಞಾನಿಗೆ ಏಷ್ಟಮೈನರ್ ಅತಿ ಸುಖಕರವಾದ ಸ್ಥಳವೆಂದನು. ಜ್ಞಾನಿ ಅವನಿಗೆ ಪ್ರಪಂಚದಲ್ಲಿ ಯಾರು ಅತ್ಯಂತ ಸುಖಿ? ನಾನು ಇದುವರೆಗೆ ಯಾರನ್ನೂ ನೋಡಿಲ್ಲ” ಎಂದನು. ರಾಜ "ಎಂತಹ ಅವಿವೇಕಿ ನೀನು ! ಪ್ರಪಂಚದಲ್ಲಿ ನಾನು ಅತ್ಯಂತ ಸುಖಿ'' ಎಂದನು. ಜ್ಞಾನಿ, “ನಿಮ್ಮ ಜೀವನದ ಕೊನೆಯವರೆವಿಗೂ ಸ್ವಲ್ಪ ತಾಳಿ ಸ್ವಾಮಿ; ಅವಸರಪಡಬೇಡಿ' ಎಂದು ಹೊರಟು</p>
		<p>ಹೋದನು. ಕೆಲವು ವರ್ಷಗಳಾದಮೇಲೆ ಪರ್ಷಿಯನ್ನರು ರಾಜನನ್ನು ಗೆದ್ದರು. ಜೀವಸಹಿತ ಅವನನ್ನು ಸುಡುವಂತೆ ಆಜ್ಞಾಪಿಸಿದರು. ಚಿತೆ ಅಣಿಯಾಯಿತು. ಅದನ್ನು ಕ್ರೋಯಿಸಸ್ಸನು ಕಂಡಾಗ 'ಸೋಲಾನ್ ! ಸೋಲಾನ್ !?” ಎಂದು ದುಃಖದಿಂದ ಅರಚಿಕೊಂಡನು. ಯಾರನ್ನು ನೀನು ಕೂಗುತ್ತಿರುವೆ ಎಂದು ಪ್ರಶ್ನೆ ಮಾಡಿದಾಗ, ಅವನು ತನ್ನ ಹಿಂದಿನ ಕಥೆಯನ್ನು ಹೇಳಿಕೊಂಡನು. ಪರ್ಷಿಯ ಚಕ್ರವರ್ತಿಯ ಹೃದಯ ಕರಗಿ ಅವನ ಪ್ರಾಣವನ್ನು ಉಳಿಸಿದನು.</p>
		<p>ಇದೇ ನಮ್ಮೆಲ್ಲರ ಜೀವನದ ಕಥೆ, ಪ್ರಕೃತಿಗೆ ನಮ್ಮ ಮೇಲಿರುವ ಅದ್ಭುತ ಶಕ್ತಿಯೇ ಇದು. ಪ್ರಕೃತಿ ಮರಳಿ ಮರಳಿ ನಮ್ಮನ್ನು ಒದೆಯುವುದು. ಆದರೂ ಅತಿ ಅವಾಂತರದಿಂದ ಅದನ್ನು ಹಿಂಬಾಲಿಸುವೆವು. ನಾವು ಯಾವಾಗಲೂ ನಿರಾಶೆಯಲ್ಲಿ ಆಸೆಯನ್ನು ಮೆಲ್ಲುತ್ತಿರುವೆವು. ಈ ನಿರೀಕ್ಷಣೆ ನಮ್ಮನ್ನು ಭಾಂತರನ್ನಾಗಿ ಮಾಡಿರುವುದು. ನಾವೆಲ್ಲ ಸುಖದ ಭರವಸೆಯನ್ನು ಆಶಿಸುತ್ತಿರುವೆವು.</p>
		<p>ಪುರಾತನ ಭರತಖಂಡದಲ್ಲಿ ಒಬ್ಬ ರಾಜನಿದ್ದ. ಅವನಿಗೆ ನಾಲ್ಕು ಪ್ರಶ್ನೆಗಳನ್ನು ಹಾಕಿದರು. ಅದರಲ್ಲಿ ಒಂದು: “ಪ್ರಪಂಚದಲ್ಲಿ ಯಾವುದು ಅತ್ಯಂತ ವಿಚಿತ್ರವಾದುದು?' ಎಂಬುದು. ಅದಕ್ಕೆ ಉತ್ತರ 'ಭರವಸೆ”. ಇದು ಅತ್ಯದ್ಭುತವಾದ ಉತ್ತರ. ಹಗಲು ರಾತ್ರಿ ನಮ್ಮ ಸುತ್ತಲೂ ಜನರು ಸಾಯುವುದನ್ನು ನೋಡುವೆವು. ಆದರೂ ನಾವು ಸಾಯುವುದಿಲ್ಲವೆಂದು ಭಾವಿಸುವೆವು. ನಾವು ಸಾಯುತ್ತೇವೆ, ಕಷ್ಟಕ್ಕೆ ಈಡಾಗುತ್ತೇವೆ ಎಂದು ತಿಳಿಯುವುದೇ ಇಲ್ಲ. ನಿರಾಶೆ ಸುತ್ತಲೂ ಕವಿದಿದ್ದರೂ, ಎಲ್ಲವೂ ನಮಗೆ ವಿರೋಧವಾಗಿದ್ದರೂ, ನಮ್ಮ ಗಣನೆಗೆ ವಿರೋಧವಾಗಿದ್ದರೂ, ಪ್ರತಿಯೊಬ್ಬನೂ ಜಯ ತನಗೆ ಲಭಿಸುವುದೆಂದು ಭಾವಿಸುವನು. ಯಾರೂ ಇಲ್ಲಿ ನಿಜವಾಗಿಯೂ ಸುಖಿಯಾಗಿಲ್ಲ. ಒಬ್ಬ ಮನುಷ್ಯ ಶ್ರೀಮಂತನಾಗಿ ತಿನ್ನಲು ಬೇಕಾದಷ್ಟು ಇದ್ದರೆ, ಅವನ ಜೀರ್ಣಶಕ್ತಿ ಚೆನ್ನಾಗಿಲ್ಲ. ಅವನು ಏನನ್ನೂ ತಿನ್ನಲಾರ. ಒಬ್ಬನ ಜೀರ್ಣಶಕ್ತಿ ಚೆನ್ನಾಗಿದ್ದು, ಅವನಿಗೆ ಹೊಟ್ಟೆಬಾಕನಂತೆ ಏನನ್ನು ಬೇಕಾದರೂ ತಿಂದು ಅರಗಿಸಿಕೊಳ್ಳಬಲ್ಲ ಶಕ್ತಿ ಇದ್ದರೆ, ಅವನಿಗೆ ತಿನ್ನಲು ಏನೂ ಇಲ್ಲ. ಐಶ್ವರ್ಯವಂತನಾದರೆ ಆತನಿಗೆ ಮಕ್ಕಳಿಲ್ಲ. ಉಪವಾಸದಿಂದ ನರಳುವ ಬಡವನಾದರೆ ಆತನಿಗೆ ದೊಡ್ಡದೊಂದು ಮಕ್ಕಳ ಸೇನೆ. ಅವರನ್ನು ಏನುಮಾಡಬೇಕೋ ಗೊತ್ತಿಲ್ಲ. ಇದು ಏತಕ್ಕೆ? ಸುಖ ಮತ್ತು ದುಃಖ ಒಂದೇ ನಾಣ್ಯದ ಎರಡು ಮುಖಗಳು. ಯಾರು ಸುಖವನ್ನು ಬಯಸುವರೋ ಅವರು ದುಃಖವನ್ನು ಸ್ವೀಕರಿಸಬೇಕು. ನಮಗೆಲ್ಲ ದುಃಖವಿಲ್ಲದೆ ಸುಖ ಸಿಕ್ಕುವುದೆಂಬ ಭ್ರಾಂತಿ ಹಿಡಿದಿರುವುದು. ಈ ಭ್ರಾಂತಿ ನಮ್ಮನ್ನು ಸಂಪೂರ್ಣ ವಶಮಾಡಿಕೊಂಡಿರುವುದು. ನಮಗೆ ಇಂದ್ರಿಯದ ಮೇಲೆ ನಿಗ್ರಹವೇ ಇಲ್ಲ.</p>
		<p>ನಾನು ಬಾಸ್ಟನ್ನಿನಲ್ಲಿದ್ದಾಗ ಒಬ್ಬ ಯುವಕ ನನ್ನ ಹತ್ತಿರ ಬಂದು ತನ್ನ ಹೆಸರು ಮತ್ತು ವಿಳಾಸ ಬರೆದ ಕಾಗದ ಕೊಟ್ಟನು. ಅದರಲ್ಲಿ ಹೀಗೆ ಬರೆದಿತ್ತು: “ಪ್ರಪಂಚದ ಐಶ್ವರ್ಯವೆಲ್ಲವನ್ನು ಮತ್ತು ಸುಖವೆಲ್ಲವನ್ನು ಹೇಗೆ ಪಡೆಯಬೇಕೆಂಬುದು ಗೊತ್ತಿದ್ದರೆ ಅವು ನಮ್ಮದಾಗುವುವು. ನೀವು ನನ್ನ ಹತ್ತಿರ ಬಂದರೆ ಅವನ್ನು ಹೇಗೆ</p>
		<p>ಪಡೆದುಕೊಳ್ಳಬಹುದು ಎಂಬುದನ್ನು ಹೇಳಿಕೊಡುತ್ತೇನೆ. ಚಾರ್ಜು ಐದು ಡಾಲರು.” ಇದನ್ನು ನನಗೆ ಕೊಟ್ಟು, ಹೇಗಿದೆ ಎಂದು ಕೇಳಿದನು. ಅದಕ್ಕೆ ನಾನು “ಅಯ್ಯಾ ಯುವಕನೆ, ಇದನ್ನು ಮುದ್ರಿಸುವುದಕ್ಕೆ ನೀನು ಏತಕ್ಕೆ ಮೊದಲು ಹಣ ಪಡೆಯಬಾರದು. ನಿನಗೆ ಇದನ್ನು ಛಾಪಿಸುವುದಕ್ಕೆ ಹಣವಿಲ್ಲ !?” ಎಂದೆ..</p>
		<p>ಅವನಿಗೆ ಇದು ತಿಳಿಯಲಿಲ್ಲ. ಅವನು ಯಾವ ತೊಂದರೆಯೂ ಇಲ್ಲದೆ ಬೇಕಾದಷ್ಟು ಐಶ್ವರ್ಯವನ್ನು ಮತ್ತು ಸೌಖ್ಯವನ್ನು ಪಡೆಯಬಹುದು ಎಂಬ ಭಾವನೆಯಿಂದ ಹುಚ್ಚನಾಗಿ ಹೋಗಿದ್ದನು. ಮನುಷ್ಯರು ಎರಡು ಅತಿರೇಕಗಳ ಕಡೆಗೆ ನುಗ್ಗುವರು. ಒಂದು ಅತಿ ಆಶಾಭಾವನೆ, ಅಂದರೆ ಎಲ್ಲವೂ ಸುಂದರವಾಗಿರುವುದು ಎಂದು ಭಾವಿಸುವುದು; ಮತ್ತೊಂದು ಅತಿ ದುಃಖದ ಭಾವನೆ, ಎಲ್ಲಾ ತಮಗೆ ವಿರೋಧವಾಗಿರುವಂತೆ ಭಾವಿಸುವುದು. ಹೆಚ್ಚಿನ ಜನರ ಮಿದುಳು ಇನ್ನೂ ಅಷ್ಟು ವಿಕಾಸವಾಗಿಲ್ಲ. ಎಲ್ಲೂ ಕೋಟಿಗೆ ಒಬ್ಬನ ಮಿದುಳು ಚೆನ್ನಾಗಿ ಅಭಿವೃದ್ಧಿಯಾಗಿದೆ. ಮಿಕ್ಕವರಿಗೆ ಯಾವುದಾದರೊಂದು ವಿಚಿತ್ರ ವ್ಯಕ್ತಿವೈಶಿಷ್ಟ್ಯ ಅಥವಾ ಭ್ರಾಂತಿ ಇರುವುದು.</p>
		<p>ಸ್ವಾಭಾವಿಕವಾಗಿ ನಾವು ಒಂದು ಅತಿರೇಕಕ್ಕೆ ಹೋಗುವೆವು. ನಾವು ಆರೋಗ್ಯವಾಗಿ ಯುವಕರಾಗಿರುವಾಗ ಪ್ರಪಂಚದ ಐಶ್ವರ್ಯವೆಲ್ಲಾ ನಮಗೆ ದೊರಕುವುದೆಂದು ಭಾವಿಸುವೆವು, ಅನಂತರ ಸ್ವಲ್ಪ ವಯಸ್ಸಾದ ಮೇಲೆ, ಕಾಲ್ಗೊಂಡಿನಂತೆ ಸಮಾಜದಿಂದ ಒದೆಸಿಕೊಂಡು ಒಂದು ಮೂಲೆಯಲ್ಲಿ ಕುಳಿತು ಅಳುವೆವು. ಇತರರ ಸ್ಫೂರ್ತಿಯನ್ನು ಭಂಗಿಸುವೆವು, ಸುಖದೊಂದಿಗೆ ದುಃಖವಿದೆ, ದುಃಖದೊಂದಿಗೆ ಸುಖವೂ ಇದೆ ಎಂದು ಎಲ್ಲೋ ಕೆಲವರಿಗೆ ಮಾತ್ರ ಗೊತ್ತು. ದುಃಖದಿಂದ ಹೇಗೆ ಜಿಗುಪ್ಪೆ ಹುಟ್ಟುವುದೋ, ಹಾಗೆಯೇ ಅದರ ಅವಳಿಜವಳಿಯಾದ ಸುಖದಿಂದಲೂ ಜಿಗುಪ್ಪೆ ಹುಟ್ಟುವುದು. ದುಃಖವನ್ನು ಅರಸುವುದು ಕೂಡ ಅಷ್ಟೇ ನಾಚಿಕೆಗೇಡು. ಯಾರು ಯುಕ್ತಾಯುಕ್ತ ಪರಿಜ್ಞಾನ ಉಳ್ಳವರೋ ಅವರು ಎರಡನ್ನೂ ನಿಕೃಷ್ಟ ದೃಷ್ಟಿಯಿಂದ ನೋಡಬೇಕು. ಸುಖದುಃಖಗಳ ಕೈಯಲ್ಲಿ ಸಿಕ್ಕಿಕೊಂಡು ನರಳುವುದಕ್ಕಿಂತ ವ್ಯಕ್ತಿಯು ಸ್ವಾತಂತ್ರ್ಯವನ್ನು ಏತಕ್ಕೆ ಇಚ್ಚಿಸಬಾರದು? ಈ ಕ್ಷಣ ಚಾವಟಿ ಏಟು ಬೀಳುವುದು. ನಾವು ಅಳುವುದಕ್ಕೆ ಮೊದಲುಮಾಡಿದಾಗ, ಪ್ರಕೃತಿ ಒಂದು ಡಾಲರನ್ನು ಕೊಡುವುದು. ಆಗ ನಗುವೆವು. ಪುನಃ ಚಾವಟಿಯ ಪೆಟ್ಟು ಬೀಳುವುದು. ಆಗ ಅಳುವೆವು. ಪ್ರಕೃತಿ ಪುನಃ ಒಂದು ಚೂರು ಸಿಹಿರೊಟ್ಟಿಯನ್ನು ಕೊಡುವುದು. ಆಗ ಪುನಃ ನಗಲು ಪ್ರಾರಂಭಿಸುವೆವು. ಆ ಸಂತನಿಗೆ ಸ್ವಾತಂತ್ರ್ಯ ಬೇಕಾಗಿದೆ. ಇಂದ್ರಿಯ ವಿಷಯಗಳು ಬರಿಯ ಭ್ರಾಂತಿ, ಸುಖದುಃಖಗಳಿಗೆ ಅಂತ್ಯವಿಲ್ಲವೆಂಬುದು ಗೊತ್ತಾಗಿದೆ. ಎಷ್ಟು ಜನ ಶ್ರೀಮಂತರು ಹೊಸ ಹೊಸ ಸುಖವನ್ನು ಹುಡುಕುವುದರಲ್ಲಿ ಕಾತರರಾಗಿರುವರು! ಈಗಿರುವ ಸುಖ ಹಳೆಯದಾಗಿದೆ. ಅವರಿಗೆ ಹೊಸತಾದ ಸುಖ ಬೇಕು. ಪ್ರತಿದಿನವೂ ಎಷ್ಟು ಕೆಲಸಕ್ಕೆ ಬಾರದ ವಿಷಯಗಳನ್ನು ಕಂಡುಹಿಡಿಯುತ್ತಿರುವರು ಎಂಬುದು ಕಾಣಿಸುವುದಿಲ್ಲವೆ? ಇದು ಕೇವಲ ಕೆಲವು ಕ್ಷಣ ನಮ್ಮ ನರಗಳಿಗೆ ಸುಖವನ್ನು ಕೊಡುವುದಕ್ಕೆ ಮಾತ್ರ.</p>
		<p>ಅದಾದ ಮೇಲೆ ದುಃಖದ ಪ್ರತಿಫಲ, ಜನಸಾಮಾನ್ಯರು ಒಂದು ಕುರಿಯ ಮಂದೆಯಂತೆ. ಮುಂದೆ ಇರುವ ಕುರಿ ಹಳ್ಳಕ್ಕೆ ಬಿದ್ದರೆ ಉಳಿದವೆಲ್ಲ ಹಳ್ಳಕ್ಕೆ ಬಿದ್ದು ತಮ್ಮ ಕತ್ತನ್ನು ಮುರಿದುಕೊಳ್ಳುವುವು. ಇದರಂತೆಯೇ ಸಮಾಜದ ಒಬ್ಬ ಮುಂದಾಳು ಏನು ಮಾಡುತ್ತಾನೆಯೋ ಅದನ್ನು ಉಳಿದವರೆಲ್ಲರೂ, ತಾವು ಏನು ಮಾಡುತ್ತಿರುವೆವು ಎಂಬುದನ್ನು ಕೂಡ ಆಲೋಚಿಸದೆ , ಅನುಕರಿಸುವರು. ಮನುಷ್ಯನು ಪ್ರಾಪಂಚಿಕ ವಸ್ತುಗಳ ನಶ್ವರತೆ ಗೊತ್ತಾದಾಗ ಪ್ರಕೃತಿಯ ಆಟಕ್ಕೆ ತಾನು ತುತ್ತಾಗಬಾರದೆಂದು, ಅದರ ಪ್ರಭಾವಕ್ಕೆ ತಾನು ಬೀಳಬಾರದೆಂದು ಯೋಚಿಸುವನು. ಇದು ಗುಲಾಮಗಿರಿ, ಯಾರಾದರೂ ತನಗೆ ಒಳ್ಳೆಯ ಮಾತನ್ನು ಹೇಳಿದರೆ ನಗುವನು. ಸ್ವಲ್ಪ ಕಟುಮಾತನ್ನು ಕೇಳಿದರೆ ಅಳುವನು. ಒಂದು ಚೂರು ರೊಟ್ಟಿಗೆ, ಸ್ವಲ್ಪ ಗಾಳಿಗೆ, ಅವನು ದಾಸ, ಬಟ್ಟೆಬರೆಗಳಿಗೆ ದಾಸ, ದೇಶಕ್ಕೆ ದೇಶಪ್ರೇಮಕ್ಕೆ, ಹೆಸರಿಗೆ, ಕೀರ್ತಿಗೆ ಅವನು ದಾಸ, ದಾಸ್ಯದ ಮಧ್ಯದಲ್ಲಿ ಅವನು ಇರುವನು. ನಿಜವಾದ ಮಾನವನು ಬಂಧನದಿಂದ ಮುಚ್ಚಿಹೋಗುವನು. ನೀವು ಯಾರನ್ನು ಮಾನವನೆನ್ನುವಿರೋ ಆತ ದಾಸ, ಈ ದಾಸ್ಯ ಎಂದು ಒಬ್ಬನಿಗೆ ಮನದಟ್ಟಾಗುವುದೋ ಆಗ ಮುಕ್ತನಾಗಬೇಕೆಂಬ ಆಸೆ ಉದಯಿಸುವುದು, ತೀವ್ರ ಆಕಾಂಕ್ಷೆ ಏಳುವುದು. ಒಬ್ಬನ ತಲೆಯ ಮೇಲೆ ಕೆಂಗೆಂಡವನ್ನು ಇಟ್ಟರೆ ಅವನು ಅದನ್ನು ಆಚೆಗೆಸೆಯಲು ಎಷ್ಟು ಕಾತುರನಾಗುತ್ತಾನೆ, ನೋಡಿ, ಯಾರು ತಾವು ಪ್ರಕೃತಿಯ ಗುಲಾಮರೆಂದು ನಿಜವಾಗಿ ತಿಳಿಯುವರೋ, ಅವರು ತಾವು ಮುಕ್ತರಾಗಬೇಕೆಂದು ಮಾಡುವ ಹೋರಾಟವೂ ಹೀಗೆಯೇ ಇರುವುದು.</p>
		<p>ಮುಮುಕ್ಷುತ್ವ ಅಥವಾ ಮುಕ್ತನಾಗಲು ಇಚ್ಛೆ ಎಂದರೆ ಏನೆಂಬುದನ್ನು ಈಗ ನೋಡಿದೆವು. ಮುಂದೆ ಬರುವ ಸಾಧನೆ ಕೂಡ ಅಷ್ಟೇ ಕಷ್ಟವಾಗಿರುವುದು. ನಿತ್ಯ-ಅನಿತ್ಯ-ವಸ್ತು-ವಿವೇಕ ಎಂದರೆ, ಯಾವುದು ಸತ್ಯ ಮತ್ತು ಯಾವುದು ಅಸತ್ಯ, ಯಾವುದು ನಿತ್ಯ ಮತ್ತು ಯಾವುದು ಅನಿತ್ಯ ಎಂಬುದನ್ನು ವಿಮರ್ಶಿಸುವುದು. ದೇವರೊಬ್ಬನೇ ನಿತ್ಯ, ಉಳಿದುದೆಲ್ಲ ಅನಿತ್ಯ. ಎಲ್ಲರೂ ನಾಶಹೊಂದುವರು. ದೇವತೆಗಳು ಸಾಯುವರು, ಮನುಷ್ಯರು ಸಾಯುವರು, ಪ್ರಾಣಿಗಳು ಸಾಯುವುವು. ಭೂಮಿ, ಸೂರ್ಯ, ಚಂದ್ರ, ತಾರೆ, ಎಲ್ಲಾ ನಾಶವಾಗುವುವು. ಪ್ರತಿಯೊಂದೂ ಅನವರತ ಬದಲಾಗುತ್ತಿದೆ. ಇಂದಿನ ಬೆಟ್ಟ ಹಿಂದಿನ ಸಾಗರವಾಗಿತ್ತು. ಮುಂದೆಯೂ ಸಾಗರವಾಗುವುದು. ಪ್ರತಿಯೊಂದೂ ಓಡುತ್ತಿದೆ. ಈ ಪ್ರಪಂಚವೇ ಒಂದು ಬದಲಾವಣೆಯ ತಿರುಗುಚಕ್ರ. ಬದಲಾಗದೆ ಇರುವವನು ಒಬ್ಬ. ಅವನೇ ದೇವರು. ನಾವು ಅವನ ಹತ್ತಿರಕ್ಕೆ ಹೋದಂತೆಲ್ಲ ಬದಲಾವಣೆ ನಮ್ಮಲ್ಲಿ ಕಡಮೆಯಾಗುವುದು. ನಮ್ಮ ಮೇಲೆ ಪ್ರಕೃತಿಯ ಪ್ರಭಾವ ಕಡಮೆಯಾಗುವುದು. ನಾವು ಅವನನ್ನು ಸೇರಿ, ಅವನ ಹತ್ತಿರ ನಿಂತಾಗ ಪ್ರಕೃತಿಯನ್ನು ಗೆಲು ವೆವು. ನಾವು ಈ ಸ್ಪಷಿ ನಾಟಕದ ಒಡೆಯರಾಗುವೆವು. ನಮ್ಮ ಮೇಲೆ ಯಾವ ಪರಿಣಾಮವನ್ನೂ ಅದು ಉಂಟುಮಾಡಲಾರದು. ರ ಮೇಲಿನ ಶಿಕ್ಷಣವನ್ನು ನಾವು ಪಡೆದಿದ್ದರೆ ಪ್ರಪಂಚದಲ್ಲಿ ನಮಗೆ ಮತ್ತೇನೂ ಬೇಕಾಗಿಲ್ಲ. ಜ್ಞಾನವೆಲ್ಲ ನಮ್ಮಲ್ಲಿರುವುದು. ಪೂರ್ಣತೆ ಆಗಲೆ ಆತ್ಮನಲ್ಲಿರುವುದು.</p>
		<p>ಆದರೆ ಪ್ರಕೃತಿ ಈ ಪರಿಪೂರ್ಣತೆಯನ್ನು ಮುಚ್ಚಿರುವುದು. ಆತ್ಮನ ಪವಿತ್ರತೆಯನ್ನು ಮಾಯೆಯ ಮುಸುಕುಗಳು ಒಂದಾದಮೇಲೊಂದು ಕವಿದಿರುವುವು. ನಾವು ಮಾಡುವುದೇನು ? ನಾವು ನಿಜವಾಗಿಯೂ ನಮ್ಮ ಆತ್ಮನನ್ನು ಅಭಿವೃದ್ಧಿ ಗೊಳಿಸುವುದಿಲ್ಲ. ಪೂರ್ಣತೆಯನ್ನು ಯಾವುದು ವೃದ್ಧಿಗೊಳಿಸಬಲ್ಲದು? ನಾವು ಮುಸುಕನ್ನು ತೆಗೆಯುವವು. ಆತ್ಮ ತನ್ನ ಸ್ವಭಾವಸಿದ್ಧವಾದ ಸ್ವಾತಂತ್ರ್ಯವನ್ನು ವ್ಯಕ್ತಗೊಳಿಸುವುದು.</p>
		<p>ಸಾಧನೆ ಏತಕ್ಕೆ ಇಷ್ಟು ಆವಶ್ಯಕ ಎಂಬ ವಿಚಾರ ಈಗ ಮೊದಲಾಗುವುದು. ಆಧ್ಯಾತ್ಮವನ್ನು ನಾವು ಕಿವಿಯ ಮೂಲಕವಾಗಿ ಆಗಲಿ ಅಥವಾ ಮಿದುಳಿನ ಮೂಲಕವಾಗಲಿ ತಿಳಿದುಕೊಳ್ಳಲಾರೆವು. ಯಾವ ಶಾಸ್ತ್ರವೂ ನಮ್ಮನ್ನು ಧಾರ್ಮಿಕರನ್ನಾಗಿ ಮಾಡದು. ಪ್ರಪಂಚದಲ್ಲಿರುವ ಗ್ರಂಥಗಳನ್ನೆಲ್ಲಾ ನಾವು ಓದಬಹುದು. ಆದರೂ ದೇವರ ಮತ್ತು ಧರ್ಮದ ಒಂದು ಪದವೂ ಅರ್ಥವಾಗದೆ ಇರಬಹುದು. ನಾವು ಇಡೀ ಜೀವನವೆಲ್ಲ ಅದನ್ನು ಕುರಿತು ಮಾತನಾಡಬಹುದು. ಆದರೂ ಅದರಿಂದ ಏನೂ ಪ್ರಯೋಜನವಾಗದೆ ಇರಬಹುದು. ಇಡೀ ಪ್ರಪಂಚವೇ ಇದುವರೆಗೂ ಕಾಣದ ವಿದ್ವಾಂಸರು ನಾವಾಗಿರಬಹುದು. ಆದರೂ ನಾವು ದೇವರ ಸಮಾಪಕ್ಕೆ ಬಾರದೆ ಇರಬಹುದು. ಘನ ಪಂಡಿತರ ವರ್ಗದಿಂದ ಎಂತಹ ಅಧಮರು ಬಂದಿರುವರು ಎಂಬುದು ನಿಮಗೆ ಗೊತ್ತಿಲ್ಲವೆ? ಪಾಶ್ಚಾತ್ಯ ಸಂಸ್ಕೃತಿಯ ದೊಡ್ಡ ಕೊರತೆ ಇದು. ನಿಮಗೆ ಕೇವಲ ಪಾಂಡಿತ್ಯ ಬೇಕು. ನೀವು ಹೃದಯದ ಕಡೆ ಗಮನವನ್ನೇ ಕೊಡುವುದಿಲ್ಲ. ಇದು ಮಾನವರನ್ನು ಹತ್ತುಪಾಲು ಹೆಚ್ಚು ಸ್ವಾರ್ಥಿಗಳನ್ನಾಗಿ ಮಾಡಿರುವುದು. ಇದೇ ನಿಮ್ಮ ನಾಶಕ್ಕೆ ಕಾರಣವಾಗುವುದು. ಹೃದಯಕ್ಕೆ ಮತ್ತು ಮಿದುಳಿಗೆ ಘರ್ಷಣೆಯಾದಾಗ ಹೃದಯವನ್ನು ಅನುಸರಿಸಿ. ಏಕೆಂದರೆ ಬುದ್ದಿಗೆ ಇರುವುದು ಒಂದೇ ಸ್ಥಿತಿ, ಅದು ವಿಚಾರ. ಆ ಎಲ್ಲೆಯಲ್ಲಿ ಮಾತ್ರ ಬುದ್ದಿ ಕೆಲಸಮಾಡಬಲ್ಲದು. ಅದನ್ನು ಅದು ಅತಿಕ್ರಮಿಸಲಾರದು. ಹೃದಯ ಒಬ್ಬನನ್ನು ಅತ್ಯುನ್ನತ ಶಿಖರಕ್ಕೆ ಕರೆದೊಯ್ಯಬಲ್ಲದು. ಬುದ್ದಿ ಅಲ್ಲಿಗೆ ತಲುಪಲಾರದು. ಹೃದಯ, ಬುದ್ದಿಯನ್ನು ಮಾರಿದ ಸ್ಫೂರ್ತಿಯನ್ನು ಮುಟ್ಟಬಲ್ಲದು. ಬುದ್ದಿ ಎಂದಿಗೂ ಸ್ಫೂರ್ತಿಯನ್ನು ಪಡೆಯಲಾರದು. ಹೃದಯ ಮಾತ್ರ - ಬೆಳಕನ್ನು ಕಂಡಾಗ ಸ್ಫೂರ್ತಿಯನ್ನು ಹೊಂದುವುದು, ಹೃದಯಶೂನ್ಯನಾದ ಕೇವಲ ಬುದ್ದಿವಂತಿಕೆಯ ಮನುಷ್ಯನು ಎಂದಿಗೂ ಸ್ಫೂರ್ತಿವಂತನಾಗಲಾರ. ಪ್ರೇಮಪೂರ್ಣ ವ್ಯಕ್ತಿಯಲ್ಲಿ ಯಾವಾಗಲೂ ಮಾತನಾಡುವುದು ಹೃದಯ, ಬುದ್ದಿ ಕೊಡುವ ಉಪಕರಣಕ್ಕಿಂತ ಉತ್ತಮವಾದ ಸ್ಫೂರ್ತಿಯನ್ನು ಹೃದಯ ನಮಗೆ ಕೊಡುವುದು, ಬುದ್ದಿ ಹೇಗೆ ಜ್ಞಾನದ ಉಪಕರಣವೋ ಹಾಗೆಯೇ ಹೃದಯ ಸ್ಫೂರ್ತಿಯ ಉಪಕರಣ. ಕೆಳಗಿನ ಹಂತದಲ್ಲಿ ಅದು ಬುದ್ದಿಗಿಂತ ಅತಿ ದುರ್ಬಲವಾಗಿರುವುದು. ಅಜ್ಞಾನಿಗೆ ಏನೂ ತಿಳಿಯದು. ಸ್ವಭಾವತಃ ಅವನು ಭಾವಜೀವಿ. ಅವನನ್ನು ಒಬ್ಬ ದೊಡ್ಡ ವಿದ್ವಾಂಸನೊಂದಿಗೆ ಹೋಲಿಸಿ ನೋಡಿ. ವಿದ್ವಾಂಸನಿಗೆ ಎಷ್ಟೊಂದು ಪಾಂಡಿತ್ಯವಿರುವುದು ! ಆದರೆ ವಿದ್ವಾಂಸ ತನ್ನ ಬುದ್ದಿಯಲ್ಲಿ ಬದ್ದನಾಗಿರುವನು. ಅವನು ಏಕಕಾಲದಲ್ಲಿ ಪಂಡಿತನೂ ಮತ್ತು ನೀಚನೂ ಆಗಿರಬಹುದು. ಆದರೆ</p>
		<p>ಹೃದಯವಿರುವವನು ಎಂದಿಗೂ ನೀಚನಾಗಲಾರ. ಭಾವಜೀವಿಗಳಾರೂ ನೀಚರಾಗಿರಲಿಲ್ಲ. ಸರಿಯಾಗಿ ಅಭ್ಯಾಸಮಾಡಿದರೆ ಹೃದಯವನ್ನು ಪರಿವರ್ತನೆಗೊಳಿಸಬಹುದು. ಅದು ಬುದ್ದಿಯನ್ನು ಮಾರಿ ಹೋಗುವುದು, ಸ್ಫೂರ್ತಿಯಾಗುವುದು. ಮನುಷ್ಯ ಕೊನೆಗೆ ಬುದ್ದಿಯನ್ನು ಮಾರಿ ಹೋಗಬೇಕಾಗಿದೆ. ಮನುಷ್ಯನ ಗ್ರಹಣಶಕ್ತಿ, ಅನುಭವ, ಜ್ಞಾನ, ಹೃದಯ ಇವೆಲ್ಲ ಪ್ರಪಂಚವೆಂಬ ಹಾಲನ್ನು ಕಡೆಯುವುದರಲ್ಲಿ ನಿರತವಾಗಿರುವುವು. ಚೆನ್ನಾಗಿ ಕಡೆದ ಮೇಲೆ ಬೆಣ್ಣೆ ಬರುವುದು. ಈ ಬೆಣ್ಣೆಯೇ ದೇವರು, ಹೃದಯವಿದ್ದವರಿಗೆ ಬೆಣ್ಣೆ ಸಿಕ್ಕುವುದು, ಬುದ್ಧಿವಂತರಿಗೆ ಮಜ್ಜಿಗೆ ಸಿಕ್ಕುವುದು. - ಹೃದಯಕ್ಕೆ ಸಂಬಂಧಪಟ್ಟ ಪ್ರೇಮಕ್ಕೆ, ತೀವ್ರ ಸಹಾನುಭೂತಿಗೆ ಇವೆಲ್ಲ ಸಿದ್ಧತೆಗಳು. ದೇವರನ್ನು ಪಡೆಯಬೇಕಾದರೆ ವಿದ್ಯಾಬುದ್ದಿಗಳು ಆವಶ್ಯಕವಲ್ಲ. ಒಬ್ಬ ಋಷಿ ನನಗೆ ಒಮ್ಮೆ ಹೇಳಿದನು: ''ಇತರರನ್ನು ಕೊಲ್ಲಬೇಕಾದರೆ ಒಬ್ಬನಿಗೆ ಕತ್ತಿ ಗುರಾಣಿಗಳು ಬೇಕು. ಆದರೆ ಆತ್ಮಹತ್ಯೆ ಮಾಡಿಕೊಳ್ಳಬೇಕಾದರೆ ಒಂದು ಸಣ್ಣ ಸೂಜಿ ಸಾಕು” ಎಂದು. ಹಾಗೆಯೇ ಮತ್ತೊಬ್ಬನಿಗೆ ಕಲಿಸಬೇಕಾದರೆ ಬೇಕಾದಷ್ಟು ಪಾಂಡಿತ್ಯ, ಬುದ್ದಿ ಇವು ಬೇಕು. ನಿಮ್ಮ ಆತ್ಮಸಾಕ್ಷಾತ್ಕಾರಕ್ಕೆ ಅವು ಬೇಕಿಲ್ಲ. ನೀವು ಪರಿಶುದ್ದರೆ? ನೀವು ಪರಿಶುದ್ಧರಾದರೆ ದೇವರನ್ನು ಸೇರುವಿರಿ, ಪರಿಶುದ್ಧ ರೇ ಅದೃಷ್ಟಶಾಲಿಗಳು. ಅವರು ದೇವರನ್ನು ನೋಡುವರು.” ನೀವು 'ಪರಿಶುದ್ದರಲ್ಲದೇ ಇದ್ದರೆ ಜಗತ್ತಿನಲ್ಲಿರುವ ಶಾಸ್ತ್ರಗಳನ್ನೆಲ್ಲ ತಿಳಿದಿದ್ದರೂ ಪ್ರಯೋಜನವಿಲ್ಲ. ನೀವು ಓದುವ ಪುಸ್ತಕಗಳ ರಾಶಿಯು ನಿಮ್ಮನ್ನು ಹೂತುಬಿಡಬಹುದು. ಆದರೆ ಅದರಿಂದ ಹೆಚ್ಚು ಪ್ರಯೋಜನವಿಲ್ಲ. ಗುರಿಯನ್ನು ಸೇರುವುದು ಹೃದಯ. ಅದನ್ನು ಅನುಸರಿಸಿ, ಪರಿಶುದ್ದ ಹೃದಯ, ಬುದ್ದಿಯನ್ನು ಮಾರಿ ನೋಡುವುದು; ಸ್ಫೂರ್ತಿಯನ್ನು ಪಡೆಯುವುದು. ಬುದ್ದಿಗೆ ನಿಲುಕದುದನ್ನು ಅದು ತಿಳಿದುಕೊಳ್ಳಬಲ್ಲದು. ಶುದ್ದ ಹೃದಯಕ್ಕೂ ಬುದ್ದಿಗೂ ಎಲ್ಲಿ ಘರ್ಷಣೆ ಇರುವುದೋ ಅಲ್ಲಿ, ಹೃದಯ ಮಾಡುತ್ತಿರುವುದು ಅಯುಕ್ತವೆಂದು ತಿಳಿದರೂ, ಹೃದಯವನ್ನು ಅನುಸರಿಸಿ, ಮತ್ತೊಬ್ಬರಿಗೆ ಉಪಕಾರಮಾಡುವುದು ಒಳ್ಳೆಯದೆಂದು ತೋರಿದಾಗ, ಬುದ್ದಿ ಅದು ಸರಿಯಲ್ಲವೆಂದು ಹೇಳಬಹುದು. ಆದರೂ ನಿಮ್ಮ ಹೃದಯವನ್ನು ಅನುಸರಿಸಿ. ಆಗ ಬುದ್ದಿಯನ್ನು ಅನುಸರಿಸುವಾಗ ಮಾಡುವ ತಪ್ಪಿಗಿಂತ ಕಡಿಮೆ ತಪ್ಪನ್ನು ಮಾಡುವೆವು. ಸತ್ಯವನ್ನು ಪ್ರತಿಬಿಂಬಿಸುವುದಕ್ಕೆ ಪರಿಶುದ್ದ ಹೃದಯವೇ ಅತಿ ಶ್ರೇಷ್ಠ ಕನ್ನಡಿ. ಈ ಗುರಿ ಸಾಧನೆಯ ಹೃದಯವನ್ನು ಪರಿಶುದ್ಧ ಮಾಡುವುದು. ಅದು ಪರಿಶುದ್ಧವಾದೊಡನೆಯೇ ಸತ್ಯ ಕ್ಷಣದಲ್ಲಿ ಹೊಳೆಯುವುದು. ನೀವು ತಕ್ಕಷ್ಟು ಪರಿಶುದ್ಧರಾಗಿದ್ದರೆ ಪ್ರಪಂಚದ ಸತ್ಯವೆಲ್ಲ ನಿಮ್ಮಲ್ಲಿ ವ್ಯಕ್ತವಾಗುವುದು.</p>
		<p>ಕಣಗಳ, ಸೂಕ್ಷ್ಮವಸ್ತುಗಳ ಮತ್ತು ಮನುಷ್ಯನ ಸೂಕ್ಷ್ಮಗ್ರಹಣ ಶಕ್ತಿಯ ಸತ್ಯವನ್ನು ಸಾವಿರಾರು ವರುಷಗಳ ಹಿಂದೆ, ದೂರದರ್ಶಕ ಯಂತ್ರ, ಸೂಕ್ಷ್ಮದರ್ಶಕ ಯಂತ್ರ, ವೈಜ್ಞಾನಿಕ ಪ್ರಯೋಗಶಾಲೆ ಇವುಗಳಲ್ಲಿ ಯಾವ ಒಂದನ್ನೂ ನೋಡದವರು ಕಂಡುಹಿಡಿದರು. ಇವೆಲ್ಲ ಅವರಿಗೆ ಹೇಗೆ ತಿಳಿಯಿತು? ಹೃದಯದ ಮೂಲಕ. ಅವರು ಹೃದಯವನ್ನು ಪರಿಶುದ್ಧಗೊಳಿಸಿದರು. ಇಂದಿಗೂ ನಾವು ಅದನ್ನು ಮಾಡಬಹುದು.</p>
		<p>ನಿಜವಾಗಿಯೂ ಹೃದಯದ ಪರಿವರ್ತನೆ, ಬುದ್ದಿಯ ಪರಿವರ್ತನೆಯಲ್ಲ, ಪ್ರಪಂಚದ ದುಃಖವನ್ನು ತಗ್ಗಿಸುವುದು. ಈ ಬುದ್ದಿಯನ್ನು ರೂಢಿಸಿದುದರ ಪರಿಣಾಮವಾಗಿ ನೂರಾರು ವಿಜ್ಞಾನ ಶಾಸ್ತ್ರಗಳನ್ನು ಕಂಡುಹಿಡಿದಿರುವರು. ಇದರ ಫಲವಾಗಿ ಸ್ವಲ್ಪ ಮಂದಿ ಜನರು ಹಲವರನ್ನು ದಾಸರನ್ನಾಗಿ ಮಾಡಿಕೊಂಡಿರುವರು. ಇದೇ ಇದರಿಂದ ಆಗಿರುವ ಪ್ರಯೋಜನ, ಮಾನವ ಕೃತಕ ಬಯಕೆಗಳನ್ನು ಸೃಷ್ಟಿಸಿರುವನು. ಪ್ರತಿಯೊಬ್ಬ ಬಡವನೂ, ಅವನಿಗೆ ದುಡ್ಡು ಇರಲಿ ಇಲ್ಲದೆ ಇರಲಿ, ಆ ಬಯಕೆಗಳನ್ನು ಈಡೇರಿಸಿಕೊಳ್ಳಲು ಬಯಸುವನು. ಅದು ಸಾಧ್ಯವಿಲ್ಲದೇ ಇರುವಾಗ ಅದಕ್ಕಾಗಿ ಹೋರಾಡುವನು; ಆ ಹೋರಾಟದಲ್ಲಿ ಮಡಿಯುವನು. ಇದೇ ಅದರ ಫಲ, ದುಃಖನಿವಾರಣೆಗೆ ದಾರಿ ಬುದ್ದಿಯಲ್ಲ, ಹೃದಯ. ಇಷ್ಟೊಂದು ಪ್ರಯತ್ನವನ್ನು ನಮ್ಮ ಹೃದಯ ಪರಿಶುದ್ಧವಾಗುವುದಕ್ಕೆ, ಮೃದುವಾಗುವುದಕ್ಕೆ, ಹೆಚ್ಚು ಸಹಿಷ್ಣುತಾಶಕ್ತಿಯನ್ನು ಪಡೆಯುವುದಕ್ಕೆ ಉಪಯೋಗಿಸಿದ್ದರೆ, ಪ್ರಪಂಚದಲ್ಲಿ ಈಗ ಇರುವುದಕ್ಕಿಂತ ಒಂದುಸಾವಿರ ಪಾಲು ಹೆಚ್ಚು ಸುಖವಿರುತ್ತಿತ್ತು. ಯಾವಾಗಲೂ ಹೃದಯವನ್ನು ಪೋಷಿಸಿ, ಹೃದಯದ ಮೂಲಕ ದೇವರು ಮಾತನಾಡುವನು. ಬುದ್ಧಿಯ ಮೂಲಕ ನೀವು ಮಾತ್ರ ಮಾತನಾಡುತ್ತೀರಿ.</p>
		<p>ಹಳೆಯ ಟೆಸ್ಟಮೆಂಟಿನಲ್ಲಿ ಮೊಸಸ್ಸಿಗೆ ಹೇಳಿದ ಈ ನುಡಿ ಜ್ಞಾಪಕವಿರಬಹುದು: “ಕಾಲಿನಿಂದ ನಿನ್ನ ಪಾದರಕ್ಷೆಯನ್ನು ತೆಗೆ. ನೀನು ನಿಂತಿರುವ ಸ್ಥಳ ಪವಿತ್ರವಾದುದು.'' ನಾವು ಯಾವಾಗಲೂ ಆಧ್ಯಾತ್ಮಿಕ ವಿಷಯಗಳನ್ನು ಇಂತಹ ಗೌರವದ ದೃಷ್ಟಿಯಿಂದ ನೋಡಬೇಕು. ಯಾರು ಪರಿಶುದ್ಧ ಹೃದಯದಿಂದ, ಪೂಜ್ಯದೃಷ್ಟಿಯಿಂದ ಬರುವರೋ, ಅವರ ಹೃದಯ ವಿಕಸಿತವಾಗುವುದು. ಅವರಿಗೆ ಬಾಗಿಲು ತೆರೆಯುವುದು. ಅವರು ಸತ್ಯವನ್ನು ಸಂದರ್ಶಿಸುವರು.</p>
		<p>ನೀವು ಕೇವಲ ಬುದ್ದಿಯಿಂದ ಪ್ರೇರಿತರಾಗಿ ಬಂದರೆ, ನಿಮಗೆ ಸ್ವಲ್ಪ ಬುದ್ದಿಯ ಕಸರತ್ತಾಗಬಹುದು, ಸಿದ್ದಾಂತಗಳು ಸಿಕ್ಕಬಹುದು, ಆದರೆ ಸತ್ಯ ದೊರೆಯದು. ಸತ್ಯಕ್ಕೆ ಎಂತಹ ಕಾಂತಿ ಇರುವುದೆಂದರೆ ಯಾರು ಅದನ್ನು ನೋಡುವರೋ ಅವರಿಗೆ ಇದು ಸತ್ಯವೆಂದು ನಿಸ್ಸಂಶಯವಾಗಿ ಗೊತ್ತಾಗುವುದು. ಸೂರ್ಯನನ್ನು ನೋಡಬೇಕಾದರೆ ಯಾವ ದೀವಟಿಗೆಯೂ ಬೇಕಿಲ್ಲ. ಸೂರ್ಯ ಸ್ವಯಂಪ್ರಕಾಶಮಾನನು. ಸತ್ಯಕ್ಕೆ ಒಂದು ಪ್ರಮಾಣ ಬೇಕಾದರೆ ಆ ಪ್ರಮಾಣಕ್ಕೆ ಪ್ರಮಾಣ ಯಾವುದು? ಸತ್ಯಕ್ಕೆ ಒಂದು ಸಾಕ್ಷಿ ಬೇಕಾದರೆ ಆ ಸಾಕ್ಷಿಗೆ ಸಾಕ್ಷಿ ಯಾವುದು ? ನಾವು ಆಧ್ಯಾತ್ಮಿಕತೆಯನ್ನು ಗೌರವದಿಂದ, ವಿಶ್ವಾಸದಿಂದ ಕಾಣಬೇಕು. ನಮ್ಮ ಹೃದಯ ಜಾಗ್ರತವಾಗಿ ಇದು ಸತ್ಯ, ಇದು ಅಸತ್ಯ ಎಂದು ತೋರುವುದು.</p>
		<p>ಆಧ್ಯಾತ್ಮಿಕ ಕ್ಷೇತ್ರ ನಮ್ಮ ಇಂದ್ರಿಯಗಳಾಚೆ ಇದೆ; ನಮ್ಮ ಪ್ರಜ್ಞೆಯನ್ನೂ ಮಾರಿದೆ. ನಾವು ದೇವರನ್ನು ನೋಡುವುದಕ್ಕೆ ಆಗುವುದಿಲ್ಲ. ಯಾರೂ ತಮ್ಮ ಜಡ ಕಣ್ಣಿನಿಂದ ದೇವರನ್ನು ನೋಡಿಲ್ಲ; ನೋಡುವಂತೆಯೂ ಇಲ್ಲ. ದೇವರು ಯಾರ ಪ್ರಜ್ಞೆಗೂ</p>
		<p>ಒಳಪಟ್ಟಿಲ್ಲ. ನನಗೆ ದೇವರ ಪ್ರಜ್ಞೆ ಇಲ್ಲ. ನಿಮಗೆ ಇಲ್ಲ. ಮತ್ತಾರಿಗೂ ಇಲ್ಲ. ದೇವರು ಎಲ್ಲಿರುವನು? ಧರ್ಮದ ಕ್ಷೇತ್ರವಾವುದು ? ಅದು ಇಂದ್ರಿಯದ ಆಚೆ ಇದೆ; ಪ್ರಜ್ಞೆಯ ಆಚೆ ಇದೆ. ಪ್ರಜ್ಞೆ ನಾನು ಕೆಲಸ ಮಾಡುವ ವಿವಿಧ ಸ್ತರಗಳಲ್ಲಿ ಒಂದು ಮಾತ್ರ. ನಾವು ಇಂದ್ರಿಯಾತೀತರಾಗಬೇಕಾದರೆ ಆತ್ಮದ ಕೇಂದ್ರದ ಹತ್ತಿರ ಹತ್ತಿರ ಬರಬೇಕಾದರೆ, ಪ್ರಜ್ಞೆಯ ಕ್ಷೇತ್ರವನ್ನು ದಾಟಿ ಹೋಗಬೇಕು. ಎಷ್ಟು ಹೆಚ್ಚು ಹತ್ತಿರ ಬಂದರೆ ಅಷ್ಟೂ ದೇವರ ಹತ್ತಿರ ಬರುತ್ತೀರಿ. ದೇವರಿಗೆ ಪ್ರಮಾಣವಾವುದು? ಪ್ರತ್ಯಕ್ಷಾನುಭವ. ಈ ಗೋಡೆ ಇರುವುದಕ್ಕೆ ಪ್ರಮಾಣ ನಾನು ಅದನ್ನು ನೋಡುವುದು. ಸಾವಿರಾರು ಜನರು ಹೀಗೆ ದೇವರನ್ನು ಅನುಭವಿಸಿರುವರು. ಯಾರು ಅವನನ್ನನುಭವಿಸ ಬೇಕೆಂದು ಈಗ ಪ್ರಯತ್ನ ಪಡುವರೋ ಅವರೆಲ್ಲರಿಗೂ ಅವನು ದೊರಕುವನು. ಈ ಗ್ರಹಣಶಕ್ತಿ ಇಂದ್ರಿಯ ಗ್ರಹಣವಲ್ಲ. ಇದು ಅತೀಂದ್ರಿಯ ತುರೀಯಾವಸ್ಥೆ. ಈ ಸಾಧನೆ ನಮ್ಮನ್ನು ಇಂದ್ರಿಯಾತೀತರನ್ನಾಗಿ ಮಾಡುವುದಕ್ಕೆ ಆವಶ್ಯಕ. ಹಿಂದಿನ ಕರ್ಮಗಳೆಲ್ಲ ಮತ್ತು ಬಂಧನಗಳೆಲ್ಲ ನಮ್ಮನ್ನು ಅಧೋಗತಿಗೆ ತಂದಿವೆ. ಈ ಸಾಧನೆ ನಮ್ಮನ್ನು ಪರಿಶುದ್ಧರಾಗಿ, ಹಗುರವಾಗಿ ಮಾಡುವುದು, ಬಂಧನಗಳು ತಮಗೆ ತಾವೆ ಕಳಚಿ ಬೀಳುವುವು. ನಾವು ಬದ್ಧರಾಗಿರುವ ಸಾಧಾರಣ ಇಂದ್ರಿಯಗ್ರಹಣದ ಸ್ಥಿತಿಯಿಂದ ಪಾರಾಗಿ ಮೇಲೆ ತೇಲುವೆವು. ಆಗ ನಾವು ಜಾಗೃತ್ ಸ್ವಪ್ನ ಸುಷುಪ್ತಿಗಳಲ್ಲಿ ಕಾಣದ ಕೇಳದ ಭಾವಿಸದ ವಸ್ತುಗಳನ್ನು ಕಾಣುವೆವು, ಕೇಳುವೆವು, ಭಾವಿಸುವೆವು. ಆಗ ನಾವು ಬೇರೆ ಒಂದು ಭಾಷೆಯಲ್ಲಿ ಮಾತನಾಡುವಂತೆ ತೋರುವುದು. ಪ್ರಪಂಚದ ಜನರಿಗೆ ಅದು ಗೊತ್ತಾಗುವುದಿಲ್ಲ. ಏಕೆಂದರೆ ಅವರಿಗೆ ಇಂದ್ರಿಯಕ್ಕೆ ಸಂಬಂಧಪಟ್ಟ ವಿಷಯವಲ್ಲದೆ ಬೇರಾವುದೂ ತಿಳಿಯದು. ನಿಜವಾದ ಆಧ್ಯಾತ್ಮಿಕತೆ ಅತೀಂದ್ರಿಯ ವಾದುದು. ಪ್ರಪಂಚದಲ್ಲಿರುವ ಪ್ರತಿಯೊಬ್ಬರಲ್ಲಿಯೂ ಇಂದ್ರಿಯವನ್ನು ಮಾರಿಹೋಗುವ ಶಕ್ತಿ ಸುಪ್ತವಾಗಿದೆ. ಒಂದು ಸಣ್ಣ ಕೀಟ ಕೂಡ ಒಂದಲ್ಲ ಒಂದು ದಿನ, ಇಂದ್ರಿಯವನ್ನು ಮಾರಿ ದೇವರನ್ನು ಸೇರುವುದು. ಯಾವ ಜೀವನವೂ ನಿರರ್ಥಕವಾಗುವುದಿಲ್ಲ. ಪ್ರಪಂಚದಲ್ಲಿ ನಿರರ್ಥಕ ಎನ್ನುವುದು ಇಲ್ಲ. ಮನುಷ್ಯ ನೂರುವೇಳೆ ಹಿಂಸೆಗೆ ಒಳಗಾಗಬಹುದು. ಸಾವಿರವೇಳೆ ಬೀಳಬಹುದು. ಆದರೂ ಕೊನೆಗೆ ತಾನು ದೇವರೆಂಬುದನ್ನು ತಿಳಿದುಕೊಳ್ಳುವನು. ಪ್ರಗತಿಯು ಸರಳರೇಖೆಯಂತೆ ಮುಂದುವರಿಯುವುದಿಲ್ಲವೆಂಬುದು ನಿಮಗೆ ಗೊತ್ತಿದೆ. ಪ್ರತಿಯೊಂದು ಜೀವವೂ ಒಂದು ವೃತ್ತದೊಳಗೆ ಸಂಚರಿಸುವಂತೆ ತೋರುವುದು. ಅದನ್ನು ಎಲ್ಲರೂ ಪೂರ್ಣಮಾಡಬೇಕು. ಎಂದಾದರೊಂದು ದಿನ ಮೇಲಕ್ಕೆ ಏಳದೆ ಇರುವ ಅಧಃಪಾತಾಳಕ್ಕೆ ಯಾರೂ ಬೀಳಲಾರರು. ಯಾರೂ ನಾಶವಾಗುವುದಿಲ್ಲ. ನಾವೆಲ್ಲ ಒಂದು ಸಾಮಾನ್ಯ ಕೇಂದ್ರವಾದ ದೇವರಿಂದ ಬಂದಿರುವೆವು. ದೇವರಿಂದ ಬಂದಿರುವ ಅತಿ ಕ್ಷುದ್ರ ಅಥವಾ ಕೀಳು ಪ್ರಾಣಿಯೂ ಎಲ್ಲ ಜೀವಿಗಳ ಪಿತನೆಡೆಗೆ ಕೊನೆಗೆ ಬರಲೇಬೇಕು. “ಯಾರಿಂದ ಎಲ್ಲವೂ ಬಂದಿದೆಯೋ, ಯಾರಲ್ಲಿ ಎಲ್ಲವೂ ಜೀವಿಸಿದೆಯೋ, ಎಲ್ಲಿಗೆ ಕೊನೆಗೆ ಎಲ್ಲವೂ ತೆರಳುವುದೋ ಅದೇ ದೇವರು.'</p>
	</section>
	<section class="level1 unnumbered" epub:type="chapter" role="doc-chapter" id="id-003">
		<h1 class="level1-title" epub:type="title">ಶಿಷ್ಯನ ಲಕ್ಷಣ<sup><a epub:type="noteref" href="999-aside.xhtml#id-001-08">*</a></sup></h1>
		<p>(೧೯೦೦ರ ಮಾರ್ಚ್ ೨೯ರಂದು ಪ್ಯಾನ್‌ಫ್ರಾನ್ಸಿಸ್ಕೋದಲ್ಲಿ ನೀಡಿದ ಉಪನ್ಯಾಸ)</p>
		<p>ನಾನಿಂದು ಮಾತನಾಡುವುದು ಶಿಷ್ಯನ ಲಕ್ಷಣಗಳನ್ನು ಕುರಿತು. ನಾನು ಹೇಳುವುದನ್ನು ನೀವು ಹೇಗೆ ಸ್ವೀಕರಿಸುವಿರೋ ತಿಳಿಯದು. ನಿಮಗೆ ಅದನ್ನು ಒಪ್ಪಿಕೊಳ್ಳುವುದಕ್ಕೆ ಸ್ವಲ್ಪ ಕಷ್ಟವಾಗುವುದು. ನಮ್ಮ ದೇಶಕ್ಕೂ ನಿಮ್ಮ ದೇಶಕ್ಕೂ ಗುರು-ಶಿಷ್ಯರ ಆದರ್ಶಗಳಲ್ಲಿ ಎಷ್ಟೋ ವ್ಯತ್ಯಾಸವಿರುವುದು. ಲಕ್ಷ ಲಕ್ಷ ಗುರುಗಳು ದೊರಕುವರು. ಆದರೆ ನಿಜವಾದ ಶಿಷ್ಯ ದೊರಕುವುದು ಕಷ್ಟ' ಎಂಬ ನಮ್ಮ ದೇಶದ ನಾಣ್ಣುಡಿ ಜ್ಞಾಪಕಕ್ಕೆ ಬರುವುದು. ಇದು ನಿಜವೆಂದು ತೋರುವುದು. ಆಧ್ಯಾತ್ಮಿಕ ಜೀವನದಲ್ಲಿ ಮುಂದುವರಿಯಬೇಕಾದರೆ ಶಿಷ್ಯನ ಮನೋಧರ್ಮ ಅತಿಮುಖ್ಯ: ಶಿಷ್ಯನ ಮನೋಭಾವ ಸರಿಯಾದದ್ದಾದರೆ ಆತ್ಮಸಾಕ್ಷಾತ್ಕಾರ ಅವನಿಗೆ ಸುಲಭವಾಗಿ ದೊರಕುವುದು.</p>
		<p>ಆತ್ಮಸಾಕ್ಷಾತ್ಕಾರವನ್ನು ಪಡೆಯಲು ಶಿಷ್ಯನಿಗೆ ಇರಬೇಕಾದದ್ದೇನು? ಮಹಾಋಷಿಗಳು, ಸತ್ಯವನ್ನು ತಿಳಿಯಬೇಕಾದರೆ ಒಂದು ಕ್ಷಣ ಸಾಕು, ಅದನ್ನು ಅರಿಯಬೇಕಾಗಿದೆ ಅಷ್ಟೆ, ಎನ್ನುವರು. ಕನಸು ಮಾಯವಾಗುವುದು. ಅದಕ್ಕೆ ಕಾಲವೆಷ್ಟು ಬೇಕು? ಒಂದು ಕ್ಷಣದಲ್ಲಿ ಕನಸು ಮಾಯವಾಗುವುದು. ಭಾಂತಿ ಮಾಯವಾಗುವುದಕ್ಕೆ ಕಾಲವೆಷ್ಟು ಬೇಕು? ಕಣ್ಣು ಮಿಟುಕಿಸುವಷ್ಟು ಕಾಲ ಸಾಕು. ನಾನು ಸತ್ಯವನ್ನು ಅರಿತಾಗ ಇನ್ನೇನೂ ಆಗುವುದಿಲ್ಲ, ಅಸತ್ಯ ಮಾಯವಾಗುವುದು. ನಾನು ಹಗ್ಗವನ್ನು ಹಾವೆಂದು ಭ್ರಮಿಸಿದೆ; ನಾನು ಈಗ ಅದನ್ನು ಹಗ್ಗವೆಂದು ನೋಡುತ್ತೇನೆ. ಇದಕ್ಕೆ ಅರೆಕ್ಷಣ ಸಾಕು. ಎಲಾ ಅಷ್ಟರಲ್ಲೇ ಮುಗಿಯುವುದು, ನೀನು ಅದಾಗಿರುವೆ. ನೀನೇ ಸತ್ಯ. ಇದನ್ನು ತಿಳಿದುಕೊಳ್ಳಲು ಎಷ್ಟು ಸಮಯ ಬೇಕು ? ನಾವು ದೇವರಾಗಿದ್ದರೆ, ಯಾವಾಗಲೂ ಆ ಸ್ಥಿತಿಯಲ್ಲೇ ಇದ್ದರೆ, ಅದನ್ನು ತಿಳಿಯದೆ ಇರುವುದೆ ಒಂದು ವಿಚಿತ್ರ. ಅದನ್ನು ಅರಿಯುವುದೊಂದೇ ಸ್ವಾಭಾವಿಕ ವಿಷಯ. ನಾವು ಯಾವಾಗಲೂ ಏನಾಗಿದ್ದೆವೋ, ಈಗ ಏನಾಗಿರುವೆವೋ, ಅದನ್ನು ತಿಳಿಯಲು ಸಹಸ್ರಾರು ವರುಷಗಳು ಬೇಕಾಗಿಲ್ಲ.</p>
		<p>ಆದರೂ ಇಂತಹ ಸ್ವತಃಸಿದ್ದ ಸತ್ಯವನ್ನು ತಿಳಿದುಕೊಳ್ಳುವುದು ಬಹಳ ಕಷ್ಟವೆಂದು ಕಾಣುತ್ತದೆ. ಅದರ ಕ್ಷಣಿಕ ನೋಟವೊಂದು ದೊರಕಲು ಪ್ರಾರಂಭವಾಗುವುದಕ್ಕೆ ಯುಗಯುಗಗಳು ಕಳೆದುಹೋಗುವುವು. ದೇವರೇ ಜೀವನ, ದೇವರೇ ಸತ್ಯ. ನಾವು ಅದರ ವಿಷಯ ಬರೆಯುತ್ತೇವೆ, ನಮ್ಮ ಹೃದಯಾಂತರಾಳದಲ್ಲಿ ಇದೇ ಸತ್ಯವೆಂದು ಭಾವಿಸುತ್ತೇವೆ. ದೇವರಲ್ಲದೆ ಮತ್ತಾವುದೂ ಸತ್ಯದಂತೆ ಕಾಣಿಸುವುದಿಲ್ಲ. ಉಳಿದವೆಲ್ಲ ಇಂದು ಇವೆ, ನಾಳೆ ಮಂಗಮಾಯವಾಗುವುವು. ಆದರೂ ನಮ್ಮಲ್ಲಿ ಮುಕ್ಕಾಲುಪಾಲು ಜನರು ಜೀವನದಲ್ಲಿ ಹಿಂದಿನಂತೆಯೇ ಇರುವರು. ಅಸತ್ಯವನ್ನು ಅಪ್ಪುತ್ತೇವೆ, ಸತ್ಯದಿಂದ ವಿಮುಖರಾಗುತ್ತೇವೆ. ನಮಗೆ ಸತ್ಯ ಬೇಕಾಗಿಲ್ಲ. ನಮ್ಮ ಸ್ವಪ್ನಕ್ಕೆ ಯಾರೂ ಭಂಗ ತರಕೂಡದು. ಗುರುಗಳು ನಮಗೆ ಬೇಕಿಲ್ಲ. ಕಲಿಯಲು ಯಾರು ಇಚ್ಛಿಸುವರು?</p>
		<p>ಯಾರಾದರೂ ಭಾಂತಿಯಿಂದ ಪಾರಾಗಿ ಸತ್ಯವನ್ನು ಪಡೆಯಬೇಕೆಂದು ಆಶಿಸಿದರೆ, ಒಬ್ಬ ಗುರುವಿನಿಂದ ಅದನ್ನು ತಿಳಿಯಬೇಕೆಂದು ಇಚ್ಚಿಸಿದರೆ, ಅವನು ನಿಜವಾದ ಶಿಷ್ಯನಾಗಿರಬೇಕು.</p>
		<p>ಶಿಷ್ಯನಾಗುವುದು ಸುಲಭವಲ್ಲ. ಅದಕ್ಕೆ ತುಂಬಾ ಸಿದ್ದತೆ ಬೇಕು. ಹಲವು ನಿಯಮಗಳನ್ನು ಪಾಲಿಸಬೇಕು. ನಾಲ್ಕು ಮುಖ್ಯ ಸಾಧನಾ ನಿಯಮಗಳನ್ನು ವೇದಾಂತಿಗಳು ಸಾರುವರು.</p>
		<p>ಮೊದಲನೆಯ ನಿಯಮವೇ, ಇಹ - ಅಮುತ್ರ - ಫಲಭೋಗವಿರಾಗ, ಇಹದಲ್ಲಿ ಮತ್ತು ಪರದಲ್ಲಿ ಬರುವ ಸುಖಭೋಗಗಳ ಆಸೆಯನ್ನು ತೊರೆಯುವುದು.</p>
		<p>ನಮ್ಮೆದುರಿಗೆ ಕಾಣಿಸುವಂತಹುದು ಸತ್ಯವಲ್ಲ. ನಮ್ಮ ಮನಸ್ಸಿನಲ್ಲಿ ಆಸೆ ಇರುವವರೆಗೆ ನಾವು ನೋಡುವುದು ಸತ್ಯವಲ್ಲ. ದೇವರೊಬ್ಬನೇ ಸತ್ಯ, ಪ್ರಪಂಚ ಮಿಥ್ಯ. ಎಲ್ಲಿಯವರೆಗೂ ನಮ್ಮ ಮನಸ್ಸಿನಲ್ಲಿ ಸ್ವಲ್ಪವಾದರೂ ಆಸೆ ಉಳಿದಿರುವುದೊ ಅಲ್ಲಿಯವರೆಗೆ ನಮಗೆ ಸತ್ಯ ದೊರಕುವುದಿಲ್ಲ. ನನ್ನ ಸುತ್ತಲಿರುವ ಪ್ರಪಂಚ ನಾಶವಾದರೂ ನಾನು ಲೆಕ್ಕಿಸುವುದಿಲ್ಲ. ಅದರಂತೆಯೇ ಸ್ವರ್ಗಕ್ಕೆ ಹೋಗಲೊಲ್ಲೆನು. ಸ್ವರ್ಗವನ್ನು ನಿಕೃಷ್ಟ ದೃಷ್ಟಿಯಿಂದ ನೋಡುವೆನು. ಸ್ವರ್ಗವೆಂದರೇನು ? ಈ ಪ್ರಪಂಚದಂತೆಯೇ ಅದು. ಸ್ವರ್ಗವೇ ಇಲ್ಲದೆ ಇದ್ದರೆ, ಇಂತಹ ಮೂರ್ಖ ಜೀವನ ಮುಂದುವರಿಯದೆ ಇದ್ದರೆ, ನಾವು ಎಷ್ಟೋ ಮೇಲಾಗಿರುತ್ತಿದ್ದೆವು. ನಮ್ಮ ಕೆಲಸಕ್ಕೆ ಬಾರದ ಕನಸು ಎಂದೋ ಬೇಗ ಒಡೆಯುತ್ತಿತ್ತು. ಸ್ವರ್ಗಕ್ಕೆ ಹೋಗುವುದರಿಂದ ನಮ್ಮ ದುಃಖಕರವಾದ ಭ್ರಾಂತಿ ಜೀವನವನ್ನು ಮತ್ತೂ ಹೆಚ್ಚಿಸಿದಂತೆ ಆಗುವುದು.</p>
		<p>ನಿಮಗೆ ಸ್ವರ್ಗದಲ್ಲಿ ದೊರಕುವುದೇನು? ನೀವು ಅಲ್ಲಿ ದೇವತೆಗಳಾಗುವಿರಿ, ಅಮೃತವನ್ನು ಕುಡಿಯುವಿರಿ, ವಾತರೋಗಿಗಳಾಗುವಿರಿ. ಅಲ್ಲಿ ಪ್ರಪಂಚದಲ್ಲಿರು ವುದಕ್ಕಿಂತ ಕಡಮೆ ದುಃಖವಿದೆ. ಆದರೆ ಅಲ್ಲಿರುವ ಸತ್ಯವೂ ಕಡಮೆ. ಬಡವರಿಗಿಂತ ಅತಿ ಶ್ರೀಮಂತರಿಗೆ ಸತ್ಯ ತಿಳಿಯುವುದು ಬಹಳ ಕಷ್ಟ. ಶ್ರೀಮಂತ ಭಗವಂತನ ರಾಜ್ಯಕ್ಕೆ ಹೋಗುವುದಕ್ಕಿಂತ ಒಂಟೆ ಸೂಜಿಯ ಕಣ್ಣಿನಲ್ಲಿ ತೂರುವುದು ಸುಲಭ.'' ಶ್ರೀಮಂತನಿಗೆ ತನ್ನ ಆಸ್ತಿ, ಅಧಿಕಾರ, ಸುಖ, ಭೋಗ ಇವನ್ನಲ್ಲದೆ ಬೇರೆ ಏನನ್ನೂ ಆಲೋಚಿಸುವುದಕ್ಕೆ ಸಮಯವೇ ಇಲ್ಲ. ಶ್ರೀಮಂತರು ಧಾರ್ಮಿಕರಾಗುವುದು ಬಹಳ ಅಪರೂಪ. ಅದು ಏತಕ್ಕೆ? ಧರ್ಮಾತ್ಮರಾದರೆ ಪ್ರಪಂಚವನ್ನು ಅನುಭವಿಸುವುದಕ್ಕೆ ಆಗುವುದಿಲ್ಲವೆಂದು ತಿಳಿಯುವರು. ಇದರಂತೆಯೇ ಸ್ವರ್ಗದಲ್ಲಿ ಧರ್ಮಾತ್ಮರಾಗುವುದಕ್ಕೆ ಅವಕಾಶ ಬಹಳ ಕಡಮೆ. ಅಲ್ಲಿ ಸುಖ, ಆನಂದ ವಿಪರೀತ. ಸ್ವರ್ಗವಾಸಿಗಳಿಗೆ ಅದನ್ನು ಬಿಡಲು ಇಚ್ಚೆಯೇ ಆಗುವುದಿಲ್ಲ.</p>
		<p>ಸ್ವರ್ಗದಲ್ಲಿ ಅಳುವುದೇ ಇಲ್ಲವೆನ್ನುವರು. ಅಳದ ಮನುಷ್ಯನನ್ನು ನಾನೆಂದಿಗೂ ನೆಚ್ಚುವುದಿಲ್ಲ. ಅವನಿಗೆ ಹೃದಯವಿರಬೇಕಾದ ಕಡೆ ದೊಡ್ಡ ಕಲ್ಲು ಬಂಡೆಯಿದೆ. ಸ್ವರ್ಗವಾಸಿಗಳಿಗೆ ಕರುಣೆ ಇಲ್ಲವೆನ್ನುವುದು ಸ್ಪಷ್ಟ, ಸ್ವರ್ಗದಲ್ಲಿ ಎಷ್ಟೋ ಜನರು ವಿಹರಿಸುತ್ತಿರುವರು ! ನಾವಿಲ್ಲಿ ಬಡಪಾಯಿಗಳು ತಾಪತ್ರಯಗಳಲ್ಲಿ ನರಳುತ್ತಿರುವೆವು.</p>
		<p>ನಮ್ಮನ್ನೆಲ್ಲ ಬೇಕಾದರೆ ಅವರು ಮೇಲಕ್ಕೆ ಎತ್ತಬಲ್ಲರು. ಆದರೆ ಅವರು ಹಾಗೆ ಮಾಡುವುದಿಲ್ಲ. ಅವರು ಅಳುವುದಿಲ್ಲ. ಅಲ್ಲಿ ದುಃಖಸಂಕಟಗಳಿಲ್ಲ. ಅದಕ್ಕೇ ಮತ್ತೊಬ್ಬರ ದುಃಖಸಂಕಟಗಳನ್ನು ಅವರು ಲೆಕ್ಕಿಸುವುದಿಲ್ಲ. ಅಮೃತವನ್ನು ಕುಡಿಯುವರು, ನೃತ್ಯ ಮಾಡುವರು; ಸುಂದರ ಯುವತಿಯರು ಅವರ ಸುತ್ತಲೂ ಮುತ್ತಿಕೊಂಡಿರುವರು. - ಈ ವಿಷಯಭೋಗವನ್ನು ಮಾರಿಹೋಗಿ ಶಿಷ್ಯನು ಹೀಗೆ ಹೇಳಬೇಕು: “ಈ ಪ್ರಪಂಚವನ್ನಾಗಲಿ ಅಥವಾ ಮತ್ತಾವ ಸ್ವರ್ಗವನ್ನಾಗಲಿ ನಾನು ಲೆಕ್ಕಿಸುವುದಿಲ್ಲ. ಅಲ್ಲಿಗೆ ಹೋಗುವುದಕ್ಕೆ ನನಗೆ ಇಚ್ಛೆ ಇಲ್ಲ. ಯಾವುದೇ ರೂಪದ ಇಂದ್ರಿಯಜೀವನವನ್ನೂ ನಾನು ಬಯಸುವುದಿಲ್ಲ. ಯಾವ ವಿಧದಲ್ಲಿಯೂ ದೇಹದೊಂದಿಗೆ ತಾದಾತ್ಮ ಭಾವವನ್ನು ಪಡೆದ ಪಂಚೇಂದ್ರಿಯ ಸುಖ ನನಗೆ ಬೇಡ. ಈ ದೇಹವೇ ನಾನು, ಈ ಮಾಂಸರಾಶಿಯೇ ನಾನು ಎಂದು ಈಗ ಭಾವಿಸುವೆನು. ಆದರೆ ಅದನ್ನು ನಾನು ಒಪ್ಪುವುದಿಲ್ಲ.”</p>
		<p>ಮರ್ತ ಸ್ವರ್ಗಲೋಕಗಳೆರಡೂ ನಮ್ಮ ಪಂಚೇಂದ್ರಿಯಗಳಿಗೆ ಅಂಟಿಕೊಂಡಿವೆ. ನಿಮಗೆ ಪಂಚೇಂದ್ರಿಯಗಳಿಲ್ಲದೆ ಇದ್ದರೆ ಜಗತ್ತನ್ನೇ ನೀವು ಗಮನಿಸುತ್ತಿರಲಿಲ್ಲ. ಸ್ವರ್ಗವೂ ಕೂಡ ಒಂದು ಜಗತ್ತೇ ಸ್ವರ್ಗ-ಮರ್ತಲೋಕಗಳೆಲ್ಲ ಜಗತ್ತೇ.</p>
		<p>- ಶಿಷ್ಯನು, ಹಿಂದೆ ಆಗಿಹೋದುದು, ಈಗ ಆಗುತ್ತಿರುವುದು, ಮುಂದೆ ಆಗಲಿರುವುದು ಎಲ್ಲವನ್ನೂ ವಿಮರ್ಶಿಸುವನು. ಐಶ್ವರ್ಯ, ಸುಖ ಇವುಗಳನ್ನೆಲ್ಲ ಪರೀಕ್ಷಿಸಿ, ಸತ್ಯವನ್ನು ಮಾತ್ರ ಬಯಸುವನು. ಇದೇ ಮೊದಲನೆಯ ನಿಯಮ. <sup><a epub:type="noteref" href="999-aside.xhtml#id-001-09">*</a></sup> ಎರಡನೆಯ ನಿಯಮವೇ, ಶಿಷ್ಯನು ಬಾಹ್ಯ ಮತ್ತು ಆಂತರಿಕ ಇಂದ್ರಿಯಗಳನ್ನು ನಿಗ್ರಹಿಸಬೇಕು ಎಂಬುದು. ಅವನಲ್ಲಿ ಶಮದಮಾದಿ ಷಡ್ಗುಣಗಳಿರಬೇಕು. ಇತರ ಅನೇಕ ಆಧ್ಯಾತ್ಮಿಕ ಗುಣಗಳು ಅವನಿಗೆ ಇರಬೇಕು. ದೇಹದ ವಿವಿಧ ಭಾಗಗಳಲ್ಲಿ ಕಣ್ಣಿಗೆ ಕಾಣಿಸುವಂತಿರುವುದೆಲ್ಲ ಬಾಹೇಂದ್ರಿಯಗಳು, ಆಂತರಿಕವಾಗಿರುವುದೆಲ್ಲ ಅತಿ ಸೂಕ್ಷ್ಮವಾದುವು. ನಿಮಗೆ ಬಾಹ್ಯ ಕಣ್ಣು, ಕಿವಿ, ಮೂಗು ಇತ್ಯಾದಿ ಇವೆ. ಇವಕ್ಕೆ ಸಂಬಂಧಪಟ್ಟ ಆಂತರಿಕ ಸೂಕ್ಷ್ಮೀಂದ್ರಿಯಗಳಿವೆ. ನಾವು ಪ್ರತಿಕ್ಷಣವೂ ಇವೆರಡೂ ಹೇಳಿದಂತೆ ಕೇಳುತ್ತಿರುವೆವು. ಇಂದ್ರಿಯಕ್ಕೂ ವಿಷಯ ವಸ್ತುಗಳಿಗೂ ನಿಕಟ ಸಂಬಂಧವಿರುವುದು. ಯಾವುದಾದರೂ ವಿಷಯವನ್ನು ಹತ್ತಿರವಿದ್ದರೆ, ಅದನ್ನು ನೋಡುವಂತೆ ಇಂದ್ರಿಯಗಳು ಬಲಾತ್ಕರಿಸುವುವು. ನಮಗೆ ಸ್ವಾತಂತ್ರ್ಯವಿಲ್ಲ. ದೊಡ್ಡದೊಂದು ಮೂಗು ಇದೆ. ಹತ್ತಿರದಲ್ಲೇ ಸುಗಂಧವಿದೆ. ನಾನು ಅದನ್ನು ಮೂಸಿನೋಡಲೇಬೇಕು. ದುರ್ಗಂಧವಿದ್ದರೆ ಅದನ್ನು ಮೂಸಿನೋಡಬಾರದೆಂದು ಅನ್ನಿಸುತ್ತದೆ. ಆದರೆ ಪ್ರಕೃತಿ ಮೂಸಿನೋಡು ಎನ್ನುವುದು. ನಾನು ಮೂಸಿನೋಡುವೆ. ನಮ್ಮ ಪಾಡೇನಾಗಿದೆ ನೋಡಿ ! ನಾವು ಗುಲಾಮರಾಗಿರುವೆವು. ನನಗೆ ಕಣ್ಣುಗಳಿವೆ. ಒಳ್ಳೆಯದೋ ಕೆಟ್ಟದೋ ಸುತ್ತಲೂ ಏನಾದರೂ ಆಗುತ್ತಿರಲಿ, ಅದನ್ನು ನಾನು ನೋಡಲೇಬೇಕು. ಇದರಂತೆಯೇ ಕೇಳುವುದು ಕೂಡ. ಯಾರಾದರೂ ನನ್ನನ್ನು ನಿಂದಿಸಿದರೆ</p>
		<p>ನಾನು ಅದನ್ನು ಕೇಳಬೇಕು. ಶ್ರವಣೇಂದ್ರಿಯ ಕೇಳುವಂತೆ ಬಲಾತ್ಕರಿಸುವುದು. ನಾನೆಷ್ಟು ದುಃಖಕ್ಕೆ ಈಡಾಗುವೆ! ಅದು ನಿಂದೆಯೋ ಹೊಗಳಿಕೆಯೋ ಅದನ್ನು ಕೇಳಲೇಬೇಕು. ಕಿವಿ ಕೇಳಿಸದ ಕೆಲವು ಕಿವುಡರನ್ನು ನಾನು ನೋಡಿರುವೆನು. ಆದರೆ ತಮಗೆ ಸಂಬಂಧಪಟ್ಟಿದ್ದೆಲ್ಲ ಅವರಿಗೆ ಕೇಳಿಸುವುದು!</p>
		<p>ಬಾಹ್ಯ ಮತ್ತು ಆಂತರಿಕ ಇಂದ್ರಿಯಗಳೆರಡೂ ಶಿಷ್ಯನ ಹತೋಟಿಯಲ್ಲಿರಬೇಕು. ಬಿಡುವಿಲ್ಲದ ಸಾಧನೆಯಿಂದ ಇಂದ್ರಿಯಗಳಿಗೆ ವಿರೋಧವಾಗಿ ನಿಲ್ಲುವುದನ್ನು ನಾವು ಕಲಿಯಬೇಕು. ಪ್ರಕೃತಿಯ ಅಪ್ಪಣೆಯನ್ನು ವಿರೋಧಿಸುವುದನ್ನು ಕಲಿಯಬೇಕು. ಶಿಷ್ಯನು ತನ್ನ ಮನಸ್ಸಿಗೆ ನೀನು ನನ್ನವನು, ನೀನು ಏನನ್ನೂ ನೋಡಬೇಡ ಅಥವಾ ಕೇಳಬೇಡವೆಂದು ನಿನಗೆ ಅಪ್ಪಣೆಮಾಡುತ್ತೇನೆ'' ಎನ್ನಬೇಕು. ಮನಸ್ಸು ಯಾವುದನ್ನೂ ನೋಡಕೂಡದು, ಯಾವುದನ್ನೂ ಕೇಳಕೂಡದು. ಯಾವ ಧ್ವನಿಯಾಗಲೀ, ಆಕಾರವಾಗಲೀ, ನನ್ನ ಮನಸ್ಸಿನ ಮೇಲೆ ತನ್ನ ಪ್ರಭಾವವನ್ನು ಬೀರಬಾರದು. ಆಗ ಮನಸ್ಸು ಇಂದ್ರಿಯಗಳಿಂದ ಬೇರೆಯಾಗಿ, ಅವುಗಳ ವಶದಿಂದ ಪಾರಾಗುವುದು. ಬಾಹ್ಯವಸ್ತುಗಳು ಮನಸ್ಸನ್ನು ತಮ್ಮ ಅಧೀನಕ್ಕೆ ಸೆಳೆದುಕೊಳ್ಳಲಾರವು. ಮನಸ್ಸು ಬಾಹ್ಯವನ್ನು ಹೇಳಿದಂತೆ ಕೇಳುವುದಿಲ್ಲ. ಎದುರಿಗೆ ಸುಗಂಧವಿದೆ, ಸಾಧಕ ಮನಸ್ಸಿಗೆ ಅದನ್ನು ಮೂಸಿನೋಡಬೇಡ ಎನ್ನುವನು. ಮನಸ್ಸು ಗಂಧವನ್ನು ತಿಳಿಯುವುದಿಲ್ಲ. ನೀವು ಆ ಸ್ಥಿತಿಗೆ ಬಂದಾಗ ಮಾತ್ರ ಶಿಷ್ಯರಾಗುವಿರಿ. ಅದಕ್ಕೆ ಪ್ರತಿಯೊಬ್ಬರೂ ತಮಗೆ ಸತ್ಯ ಗೊತ್ತಿದೆ ಎಂದು ಹೇಳಿದಾಗ ನಾನು, ''ನಿಮಗೆ ಸತ್ಯ ಗೊತ್ತಿದ್ದರೆ ಇಂದ್ರಿಯ ನಿಗ್ರಹವಿರಬೇಕು. ಅದಿದ್ದರೆ ಕಾರ್ಯತಃ ಅದನ್ನು ತೋರಿಸಿ” ಎನ್ನುತ್ತೇನೆ.</p>
		<p>ಅನಂತರ ಮನಸ್ಸನ್ನು ಶಾಂತಗೊಳಿಸಬೇಕು. ಮನಸ್ಸು ಯಾವಾಗಲೂ ತಾರಾಡುತ್ತಿರುವುದು. ನಾನು ಧ್ಯಾನಕ್ಕೆ ಕುಳಿತಾಗಲೇ ಎಲ್ಲಾ ಕುಲಗೆಟ್ಟ ಆಲೋಚನೆಗಳೂ ಮೇಲೇಳುವುವು. ತುಂಬಾ ಜುಗುಪ್ತಾಕಾರಕ ಇದು. ನನಗೆ ಬೇಡದ್ದನ್ನೇ ಮನಸ್ಸು ಏತಕ್ಕೆ ಆಲೋಚಿಸಬೇಕು? ನಾನು ಮನಸ್ಸಿನ ಗುಲಾಮನಂತೆ ಇರುವೆನು. ಮನಸ್ಸು ಚಂಚಲವಾಗಿ ನಿಗ್ರಹಕ್ಕೆ ಬರದಿದ್ದರೆ ಯಾವ ಆಧ್ಯಾತ್ಮಿಕತೆಯೂ ನಮಗೆ ದೊರಕುವುದಿಲ್ಲ. ಶಿಷ್ಯನು ಮನೋನಿಗ್ರಹವನ್ನು ಕಲಿಯಬೇಕು. ಹೌದು, ಮನಸ್ಸಿನ ಸ್ವಭಾವ ಆಲೋಚಿಸುವುದು. ಆದರೆ ಶಿಷ್ಯನಿಗೆ ಇಚ್ಛೆಯಿಲ್ಲದೇ ಇದ್ದರೆ ಅದು ಆಲೋಚಿಸಕೂಡದು. ಅದಕ್ಕೆ ಅಪ್ಪಣೆ ಮಾಡಿದಾಗ ಆಲೋಚಿಸುವುದನ್ನು ನಿಲ್ಲಿಸಬೇಕು. ಶಿಷ್ಯನಾಗಬೇಕಾದರೆ ಇಂತಹ ಮನೋವೃತ್ತಿ ಆವಶ್ಯಕ.</p>
		<p>ಸಾಧಕನಿಗೆ ಹೆಚ್ಚು ಸಹನೆ ಇರಬೇಕು. ಎಲ್ಲಾ ಸರಿಯಾಗಿ ನಡೆಯುತ್ತಿದ್ದರೆ ಜೀವನ ಸುಖಕರವಾಗಿ ನಡೆಯುತ್ತಿರುವಂತೆ ತೋರುವುದು. ಮನಸ್ಸು ಸರಿಯಾಗಿರು ವಂತೆ ಕಾಣುವುದು. ಆದರೆ ಅಕಸ್ಮಾತ್ತಾಗಿ ಏನಾದರೂ ಸಂಭವಿಸಿದರೆ ಮನಸ್ಸಿನ ಸ್ಟಿಮಿತ ಕೆಡುವುದು. ಆದರೆ ಇದು ಸರಿಯಲ್ಲ. ಎಲ್ಲಾ ದುಃಖವನ್ನೂ ಪಾಪವನ್ನೂ ಗೊಣಗಾಡದೆ ಅನುಭವಿಸಬೇಕು. ಮುಖ್ಯಿಗೆ ಮುಯ್ಕೆ ತೀರಿಸಬೇಕೆಂಬ ಆಸೆ ಇಲ್ಲದೆ, ದುಃಖ ಮುಂತಾದುವನ್ನು ಪರಿಹರಿಸಬೇಕೆಂಬ ಆಲೋಚನೆಯಿಲ್ಲದೆ, ಕಷ್ಟ</p>
		<p>ದುಃಖಗಳನ್ನು ತಾಳ ಬೇಕು. ಅದೇ ನಿಜವಾದ ಸಹನೆ. ಅದನ್ನು ನೀವು ಪಡೆಯಬೇಕು.</p>
		<p>- ಪ್ರಪಂಚದಲ್ಲಿ ಒಳ್ಳೆಯದು ಮತ್ತು ಕೆಟ್ಟದು ಯಾವಾಗಲೂ ಇರುವುವು. ಪ್ರಪಂಚದಲ್ಲಿ ಕೆಟ್ಟದು ಇದೆಯೆಂದು ಅನೇಕರಿಗೆ ಗೊತ್ತಿರುವುದಿಲ್ಲ. ಅದನ್ನು ಮರೆಯುವುದಕ್ಕಾದರೂ ಪ್ರಯತ್ನಿಸುವರು. ಕೆಟ್ಟದು ಅವರನ್ನು ಕಾಡಿದಾಗ ಅದರ ಭಾರಕ್ಕೆ ಕುಗ್ಗಿ ಮನಸ್ಸನ್ನು ಕಹಿ ಮಾಡಿಕೊಳ್ಳುವರು. ಮತ್ತೆ ಕೆಲವರು ಇರುವರು, ಪ್ರಪಂಚದಲ್ಲಿ ಕೆಟ್ಟದು ಎಂಬುದೇ ಇಲ್ಲ, ಎಲ್ಲಾ ಒಳ್ಳೆಯದೇ ಎನ್ನುವರು. ಅದೂ ಒಂದು ದುರ್ಬಲತೆ, ಅದೂ ಕೂಡ ಪಾಪಭೀತಿಯಿಂದ ಜನಿಸಿದುದು. ಒಂದು ವಸ್ತು ಕೊಳೆತು ನಾರುತ್ತಿದ್ದರೆ ಅದರ ಮೇಲೆ ಪನ್ನೀರನ್ನು ಚೆಲ್ಲಿ ಅದನ್ನು ಸುಗಂಧವೆಂದು ಏತಕ್ಕೆ ಕರೆಯುವಿರಿ? ಹೌದು, ಪ್ರಪಂಚದಲ್ಲಿ ಒಳ್ಳೆಯದು, ಕೆಟ್ಟದು ಎರಡೂ ಇವೆ. ದೇವರೇ ಕೆಟ್ಟದ್ದನ್ನು ಇಟ್ಟಿರುವನು. ನೀವು ಅದಕ್ಕೇನೂ ಸುಣ್ಣ ಬಳಿಯಬೇಕಾಗಿಲ್ಲ. ಇಲ್ಲಿ ಏತಕ್ಕೆ ಕೆಟ್ಟದು ಇದೆಯೋ ಅದಕ್ಕೂ ನಿಮಗೂ ಸಂಬಂಧವಿಲ್ಲ. ದೇವರನ್ನು ನಂಬಿ ತೆಪ್ಪಗಿರಿ.</p>
		<p>ನನ್ನ ಗುರುದೇವ ಶ್ರೀರಾಮಕೃಷ್ಣರು ಕಾಯಿಲೆಬಿದ್ದಾಗ ಯಾರೋ ಬ್ರಾಹ್ಮಣರು, ಶ್ರೀರಾಮಕೃಷ್ಣರು ತಮ್ಮ ಪ್ರಚಂಡ ಮಾನಸಿಕ ಶಕ್ತಿಯನ್ನು ಉಪಯೋಗಿಸಿ ಗುಣಮುಖರಾಗಬಹುದು; ಮನಸ್ಸನ್ನು ರೋಗದ ಭಾಗದ ಮೇಲೆ ಕೇಂದ್ರೀಕರಿಸಿದರೆ ಗುಣವಾಗಬಹುದು, ಎಂದರು. ಅದಕ್ಕೆ ಶ್ರೀರಾಮಕೃಷ್ಣರು ಏನು? ಯಾವ ಮನಸ್ಸನ್ನು ಭಗವಂತನಿಗೆ ಅರ್ಪಿಸಿರುವೆನೊ ಅದನ್ನು ದೇಹದ ಮೇಲೆ ಇಡಲೆ !'' ಎಂದರು. ರೋಗವನ್ನು ಅವರು ಗಮನಿಸಲಿಲ್ಲ. ಅವರ ಮನಸ್ಸು ಯಾವಾಗಲೂ ಭಗವಂತನನ್ನು ಚಿಂತಿಸುತ್ತಿತ್ತು. ಅದನ್ನು ಸಂಪೂರ್ಣ ಅವನಿಗೆ ಅರ್ಪಿಸಿದ್ದರು. ಮತ್ತಾವುದಕ್ಕೂ ಅದನ್ನು ಉಪಯೋಗಿಸುತ್ತಿರಲಿಲ್ಲ.</p>
		<p>ಆರೋಗ್ಯ, ಐಶ್ವರ್ಯ, ದೀರ್ಘಾಯುಸ್ಸು ಇವನ್ನೇ ಪ್ರಪಂಚದಲ್ಲಿ ಒಳ್ಳೆಯದೆನ್ನುವುದು. ಆದರೆ ಇವೆಲ್ಲ ಬರಿಯ ಭ್ರಾಂತಿ. ಇವುಗಳನ್ನು ಪಡೆಯುವುದಕ್ಕಾಗಿ ಮನಸ್ಸನ್ನು ವ್ಯರ್ಥಗೊಳಿಸುವುದೆಂದರೆ ನಮ್ಮ ಭ್ರಾಂತಿಯನ್ನು ದೃಢಪಡಿಸಿದಂತೆ. ಈ ಜೀವನದಲ್ಲಿ ಬೇಕಾದಷ್ಟು ಭ್ರಾಂತಿ, ಕನಸುಗಳಿವೆ. ಮುಂದೆ ಬರುವ ಸ್ವರ್ಗದಲ್ಲಿಯೂ ನಾವು ಇವನ್ನೇ ಆಶಿಸುತ್ತೇವೆ. ಇನ್ನೂ ಹೆಚ್ಚು ಹೆಚ್ಚು ಭ್ರಾಂತಿಯನ್ನು ಸಂಗ್ರಹಿಸುತ್ತಾ ಹೋಗುವೆವು, ನೀವು ಅವನ್ನು ಎದುರಿಸಿ, ನೀವು ಪಾಪವನ್ನು ಮಾರಿದವರು.</p>
		<p>ಪ್ರಪಂಚದಲ್ಲಿ ದುಃಖವಿದೆ. ಪ್ರತಿಯೊಬ್ಬರೂ ಅದನ್ನು ಅನುಭವಿಸಲೇ ಬೇಕು. ಇತರರಿಗೆ ಕೇಡನ್ನು ಬಯಸದೆ ನಿಮಗೆ ಕೆಲಸ ಮಾಡುವುದಕ್ಕೆ ಆಗುವುದಿಲ್ಲ. ನೀವು ಯಾವುದಾದರೂ ಪ್ರಪಂಚದ ಸುಖವನ್ನು ಬಯಸಿದಾಗ ನೀವು ಅನುಭವಿಸಬೇಕಾದ ಕಷ್ಟದಿಂದ ಪಾರಾಗಲಿಚ್ಛಿಸುವಿರಿ. ಅದನ್ನು ಮತ್ತೊಬ್ಬ ಅನುಭವಿಸಬೇಕು. ಪ್ರತಿಯೊಬ್ಬರೂ ಮತ್ತೊಬ್ಬರ ಮೇಲೆ ಅದನ್ನು ಹಾಕಲು ಯತ್ನಿಸುತ್ತಿರುವರು.</p>
		<p>'ಪ್ರಪಂಚದ ದುಃಖ ನನ್ನ ಪಾಲಿಗೆ ಬರಲಿ. ನಾನು ಅದನ್ನೆಲ್ಲಾ ಅನುಭವಿಸುತ್ತೇನೆ. ಉಳಿದವರು ನಿರಾತಂಕವಾಗಿರಲಿ' ಎನ್ನುವನು ಶಿಷ್ಯ.</p>
		<p>ಶಿಲುಬೆಯ ಮೇಲಿನ ವ್ಯಕ್ತಿಯನ್ನು ನೆನೆಸಿಕೊಳ್ಳಿ. ಬೇಕಾದರೆ ದೇವತೆಗಳ ಸಮೂಹವನ್ನೇ ಅವನು ತನ್ನ ಸಹಾಯಕ್ಕೆ ಕರೆಸಿಕೊಳ್ಳಬಹುದಾಗಿತ್ತು. ಆದರೆ ಅವನು ತನ್ನನ್ನು ಶಿಲುಬೆಗೆ ಏರಿಸಿದವರನ್ನು ಎದುರಿಸಲಿಲ್ಲ. ಅವರ ಮೇಲೆ ಕನಿಕರ ತೋರಿದನು. ಪ್ರತಿಯೊಂದು ಅವಮಾನವನ್ನೂ ಸಂಕಟವನ್ನೂ ಅನುಭವಿಸಿದನು. ಕಷ್ಟಪಡುವವರೆಲ್ಲ ಬನ್ನಿ, ಭಾರ ಹೊರುವವರೆಲ್ಲ ಬನ್ನಿ, ನಾನು ನಿಮಗೆ ವಿಶ್ರಾಂತಿಯನ್ನು ನೀಡುವೆನು.” ಎಂದು ಎಲ್ಲರ ಜವಾಬ್ದಾರಿಯನ್ನು ಅವನು ಹೊತ್ತುಕೊಂಡನು. ಇದು ನಿಜವಾದ ಸಹನೆ. ನಮ್ಮ ಜೀವನಕ್ಕಿಂತ ಅವನು ಎಷ್ಟೋ ಮೇಲಿದ್ದನು. ನಾವು ಗುಲಾಮರು. ನಾವು ಅವನನ್ನು ತಿಳಿದುಕೊಳ್ಳಲಾರದಷ್ಟು ಅವನು ಮೇಲಿದ್ದನು. ಯಾರಾದರೂ ನನಗೆ ಒಂದು ಪೆಟ್ಟನ್ನು ಕೊಟ್ಟರೆ ತಕ್ಷಣವೇ ಅವನಿಗೆ ಪೆಟ್ಟು ಕೊಡಲು ನನ್ನ ಕೈ ಏಳುವುದು. ಆ ಮಹಾತ್ಮನ ಮಹಿಮೆಯನ್ನು, ಅವನ ಶಾಂತಿಯನ್ನು ನಾನು ಹೇಗೆ ತಿಳಿಯಬಲ್ಲೆ? ನಾನು ಅವನ ಮಹಾತ್ಮಿಯನ್ನು ಹೇಗೆ ಅರಿಯುವುದು.? - ನಾನು ಆದರ್ಶವನ್ನು ಕೆಳಗೆ ಎಳೆಯುವುದಿಲ್ಲ. ತಪ್ಪನ್ನು ಎದುರಿಸುತ್ತಿರುವ ದೇಹ ನಾನು ಎಂಬುದೇ ನನ್ನ ಭಾವನೆ. ನನಗೇನಾದರೂ ಸ್ವಲ್ಪ ತಲೆನೋವು ಆದರೆ ಅದರ ಪರಿಹಾರಕ್ಕೆ ಪ್ರಪಂಚದಲ್ಲೆಲ್ಲ ಅಲೆದಾಡುವೆನು. ಎರಡು ಸಾವಿರ ಸೀಸೆ ಔಷಧಿಯನ್ನು ಕುಡಿಯುವೆನು. ಇಂತಹ ನಾನು ಅಂತಹ ಅದ್ಭುತ ವ್ಯಕ್ತಿಗಳನ್ನು ಹೇಗೆ ಅರಿಯಬಲ್ಲೆ? ನನಗೇನೋ ಆ ಆದರ್ಶ ಗೋಚರಿಸುವುದು. ಆದರೆ ಎಷ್ಟನ್ನು ಅನುಷ್ಠಾನಕ್ಕೆ ತರಬಲ್ಲೆ? ಈ ದೇಹ ಬುದ್ದಿ ಸುಖ ದುಃಖ ಇವು ಮತ್ತು ಅನುಕೂಲ ಪ್ರತಿಕೂಲಗಳಿಂದ ಕೂಡಿದ ಯಾವುದೂ ಅಲ್ಲಿಗೆ ಹೋಗಲಾರದು. ಮನಸ್ಸನ್ನು ಜಡವಸ್ತುಗಳಿಂದ ಬೇರ್ಪಡಿಸಿ, ಅದು ಅನುಗಾಲವೂ ಆತ್ಮವನ್ನೇ ಚಿಂತಿಸುವಂತೆ ಮಾಡಿದರೆ ಆ ಆದರ್ಶದ ಕ್ಷಣಿಕ ದರ್ಶನ ನನಗೆ ದೊರಕಬಹುದು. ಪ್ರಾಪಂಚಿಕ ವ್ಯವಹಾರ, ವಿಷಯವಸ್ತು ಇವುಗಳಿಗೆ ಅಲ್ಲಿ ಎಡೆ ಇಲ್ಲ. ಮನಸ್ಸನ್ನು ಅದರಿಂದ ತೆಗೆದು ಆತ್ಮನ ಮೇಲೆ ನಿಲ್ಲಿಸಿ. ನಿಮ್ಮ ಜನನ ಮರಣ, ಸುಖ ದುಃಖ, ಹೆಸರು ಕೀರ್ತಿ, ಇವನ್ನು ತೊರೆದು, “ಈ ದೇಹ ನಾನಲ್ಲ, ಮನಸ್ಸು ನಾನಲ್ಲ, ಶುದ್ಧ ಆತ್ಮ ನಾನು.' ಎಂಬುದನ್ನು ತಿಳಿಯಿರಿ..</p>
		<p>ನಾನು ಎಂದರೆ ಆತ್ಮ, ನಿಮ್ಮ ಕಣ್ಣುಗಳನ್ನು ಮುಚ್ಚಿ 'ನಾನು' ಎನ್ನುವುದು ಯಾವುದು ಎಂಬುದನ್ನು ಯೋಚಿಸಿ ನೋಡಿ. ಅದು ನಿಮ್ಮ ದೇಹವೇ ಅಥವಾ ಮನಸ್ಸಿನ ಸ್ವಭಾವವೇ? ಹಾಗಿದ್ದರೆ, ನಿಜವಾದ ನಿಮ್ಮನ್ನು ನೀವು ಇನ್ನೂ ತಿಳಿದುಕೊಂಡಿಲ್ಲ. ಒಂದು ಸಮಯ ಬರುವುದು. ಆಗ 'ನಾನು' ಎಂದೊಡನೆಯೇ, ವಿಶ್ವವ್ಯಾಪಿಯಾದ ಅನಂತವನ್ನು ನೋಡುವೆ. ಇದೇ ಸತ್ಯ. ನೀವು ಚೇತನವನ್ನು, ಜಡವಸ್ತುವಲ್ಲ. ಭ್ರಮೆ ಎಂಬುದೊಂದು ಇದೆ. ಒಂದನ್ನು ಮತ್ತೊಂದು ಎಂದು ಭ್ರಮಿಸುವೆವು. ಜಡವನ್ನು ಚೇತನವೆಂದೂ ದೇಹವನ್ನು ಆತ್ಮನೆಂದೂ ಭಾವಿಸುವೆವು. ಇದು ಮಹಾ ಮೋಹ, ಇದು ತೋಲಗಬೇಕು.</p>
		<p>ಮುಂದಿನ ನಿಯಮವೇ, ಶಿಷ್ಯನಿಗೆ ಗುರುವಿನಲ್ಲಿರಬೇಕಾದ ಅಚಲ ಶ್ರದ್ದೆ. ಪಾಶ್ಚಾತ್ಯ ದೇಶಗಳಲ್ಲಿ ಗುರುವು ಶಿಷ್ಯನಿಗೆ ಕೆಲವು ಬೌದ್ದಿಕ ವಿಷಯಗಳನ್ನು ನೀಡುವನು, ಅಷ್ಟೆ. ಗುರುವಿನ ಸಂಬಂಧ ಶಿಷ್ಯನ ಜೀವನದಲ್ಲಿ ಅತಿ ನಿಕಟವಾದುದು. ನನ್ನ ಜೀವನದ ಅತಿ ನಿಕಟ ಪ್ರೀತಿಗೆ ಪಾತ್ರನಾದ ಬಂಧುವೆಂದರೆ ಗುರು, ಅನಂತರ ನನ್ನ ತಾಯಿ, ಅನಂತರ ತಂದೆ. ಗುರುವಿಗೆ ನನ್ನ ಪ್ರಥಮ ಗೌರವ. ನನ್ನ ತಂದೆ ಮಾಡು ಎಂದದ್ದನ್ನು, ಗುರು ಮಾಡಬೇಡ ಎಂದರೆ, ನಾನು ಅದನ್ನು ಮಾಡುವುದಿಲ್ಲ. ಗುರು ನನಗೆ ಮುಕ್ತಿಯನ್ನು ನೀಡುವನು. ತಂದೆ ತಾಯಿಗಳು ನನಗೆ ದೇಹವನ್ನು ಕೊಡುವರು. ಆದರೆ ಗುರು ನನಗೆ ಆತ್ಮನಲ್ಲಿ ಇನ್ನೊಂದು ಜನ್ಮವನೇ ಕೊಡುವನು. . ನಮ್ಮಲ್ಲಿ ಕೆಲವು ಅಸಾಧಾರಣವಾದ ನಂಬಿಕೆಗಳಿವೆ: ಅವುಗಳಲ್ಲಿ ಒಂದನೆಯದೆ, ಕೆಲವು ಅಪರೂಪದ ಮಹಾವ್ಯಕ್ತಿಗಳು ಇರುವರು ಎಂಬುದು. ಅವರು ಆಗಲೇ ಮುಕ್ತರಾಗಿರುವರು. ಅವರು ಜಗತ್ತಿನ ಹಿತಕ್ಕಾಗಿ ಜನ್ಮವೆತ್ತುವರು. ಅವರು ಆಗಲೇ ಜೀವನ್ಮುಕರು. ತಮ್ಮ ಮುಕ್ತಿಯನ್ನು ಅವರು ಪರಿಗಣಿಸುವುದಿಲ್ಲ. ಇತರರಿಗೆ ಸಹಾಯಮಾಡಲು ಇಚ್ಛಿಸುವರು. ಅವರಿಗೆ ಏನನ್ನೂ ಕಲಿಸಬೇಕಾಗಿಲ್ಲ. ಬಾಲ್ಯದಿಂದಲೂ ಅವರಿಗೆ ಎಲ್ಲಾ ಗೊತ್ತಿದೆ. ಅವರು ಆರು ತಿಂಗಳ ಹಸುಳೆಗಳಾಗಿರು ವಾಗಲೇ ಪರಮಸತ್ಯವನ್ನಾಡುವರು.</p>
		<p>ಇಂತಹ ಮಹಾತ್ಮರ ಮೇಲೆ ಮಾನವಕೋಟಿಯ ಆಧ್ಯಾತ್ಮಿಕ ಪುರೋಗಮನ ನಿಂತಿದೆ. ಅವರು ಪ್ರಥಮ ಹಣತೆಯಂತೆ, ಮಿಕ್ಕ ಹಣತೆಗಳ ರಾಶಿಗೆ ಬೆಳಕನ್ನು ದಾನಮಾಡುವರು. ನಿಜ, ಬೆಳಕು ಎಲ್ಲರಲ್ಲಿಯೂ ಇದೆ. ಆದರೆ ಮುಕ್ಕಾಲುಪಾಲು ಜನರಲ್ಲಿ ಅದು ಮುಚ್ಚಿಹೋಗಿದೆ. ಮಹಾಪುರುಷರು, ಬಾಲ್ಯದಿಂದಲೂ ಕೋರೈಸುತ್ತಿರುವ ಬೆಳಕಿನಂತೆ, ಅವರೊಂದಿಗೆ ಸಂಪರ್ಕವಿಟ್ಟುಕೊಳ್ಳುವವರು ತಮ್ಮ ಮನೆಯ ದೀವಿಗೆಯನ್ನು ಹೊತ್ತಿಸಿಕೊಂಡಂತೆ ಆಗುವುದು. ಇದರಿಂದ ಮೊದಲನೆಯ ಹಣತೆ ತನ್ನ ದೀಪವನ್ನು ಕಳೆದುಕೊಳ್ಳುವುದಿಲ್ಲ. ಆದರೂ ಅದು ಉಳಿದ ದೀವಿಗೆಗಳಿಗೆ ಬೆಳಕನ್ನು ದಾನಮಾಡಬಲ್ಲದು. ಕೋಟ್ಯಂತರ ದೀಪಗಳನ್ನು ಅದು ಹಚ್ಚುವುದು. ಆದರೂ ಮೊದಲನೆಯ ದೀಪ ಅಷ್ಟೇ ಕಾಂತಿಯಿಂದ ಬೆಳಗುತ್ತಿರುವುದು. ಮೊದಲನೆಯ ದೀವಿಗೆಯೆ ಗುರು, ಅನಂತರ ಹಚ್ಚಲ್ಪಟ್ಟುದೇ ಶಿಷ್ಯ. ಸರದಿಯ ಮೇಲೆ ಎರಡನೆಯದು ಗುರುವಾಗುವುದು. ಅವತಾರಗಳೆನ್ನುವ ಮಹಾವ್ಯಕ್ತಿಗಳು ಅದ್ಭುತ ಆಧ್ಯಾತ್ಮಿಕ ಗಿರಿಶಿಖರಗಳು. ಅವರು ಜಗತ್ತಿಗೆ ಬಂದು ತಮ್ಮ ಪ್ರಥಮ ಶಿಷ್ಯರಿಗೆ ತಪಸ್ಸನ್ನು ಧಾರೆ ಎರೆದು ಒಂದು ಮಹಾ ಆಧ್ಯಾತ್ಮಿಕ ಶಕ್ತಿ ತರಂಗವನ್ನು ಎಬ್ಬಿಸುವರು. ಶಿಷ್ಯರ ಮೂಲಕ ತಲೆತಲಾಂತರಗಳವರೆಗೆ ಈ ಆಧ್ಯಾತ್ಮಿಕ ಶಕ್ತಿಯು ಹರಿದುಹೋಗುವುದು.</p>
		<p>ಕೈಸ್ತರ ಚರ್ಚಿನಲ್ಲಿ ಒಬ್ಬ ಬಿಷಪ್ ಮತ್ತೊಬ್ಬರ ಮೇಲೆ ಕೈಯಿಟ್ಟು ತನ್ನ ಹಿಂದಿನ ಹಿರಿಯ ಬಿಷಪ್‌ಗಳಿಂದ ಬಂದ ತಪಃಶಕ್ತಿಯನ್ನು ಧಾರೆ ಎರೆಯುವೆನೆಂದು ಭಾವಿಸುವನು. ಏಸುಕ್ರಿಸ್ತ ತನ್ನ ಪ್ರತ್ಯಕ್ಷ ಶಿಷ್ಯರಿಗೆ ತನ್ನ ಶಕ್ತಿಯನ್ನು ಧಾರೆ ಎರೆದನೆಂದೂ, ಅವರು ತಮ್ಮ ಶಿಷ್ಯರಿಗೆ ಧಾರೆ ಎರೆದರೆಂದೂ, ಅವರಿಂದ ಹೀಗೆ ತಲೆ</p>
		<p>ತಲಾಂತರಗಳವರೆಗೂ ಬಂದ ಆ ಶಕ್ತಿ ಈಗ ತನ್ನಲ್ಲಿರುವುದೆಂದೂ ಪಾದ್ರಿ ಬಿಷಪ್ ಹೇಳುತ್ತಾನೆ. ಬಿಷಪ್‌ಗಳಲ್ಲಿ ಮಾತ್ರವಲ್ಲ, ಪ್ರತಿಯೊಬ್ಬರಲ್ಲಿಯೂ ಆ ಶಕ್ತಿ ಇರಲು ಸಾಧ್ಯವೆಂದು ನಾವು ನಂಬುತ್ತೇವೆ. ಪ್ರತಿಯೊಬ್ಬರಲ್ಲೂ ಪ್ರಚಂಡ ಆಧ್ಯಾತ್ಮಿಕ ತರಂಗ ಹರಿಯಲು ಏಕೆ ಸಾಧ್ಯವಾಗಬಾರದು? ಈ ಮೊದಲು ನಿಮಗೆ ಒಬ್ಬ ಗುರು-ನಿಜವಾದ ಗುರು-ದೊರಕಬೇಕು. ಅವನು ಕೇವಲ ಮಾನವನಾಗಿರಕೂಡದು. ನಿಮಗೆ ಮಾನವ ದೇಹದಲ್ಲಿ ಗುರು ದೊರಕಬಹುದು. ಆದರೆ. ನಿಜವಾದ ಗುರು ದೇಹದಲ್ಲಿ ಇಲ್ಲ. ಅವನು ಈ ಭೌತಿಕ ದೇಹವಲ್ಪ, ಅವನು ನಿಮಗೆ ಕಾಣುವಂತೆ ಇಲ್ಲ. ಗುರು ನಿಮಗೆ ಮಾನವನಂತೆ ಬರಬಹುದು, ನೀವು ಅವನಿಂದ ಶಕ್ತಿಯನ್ನು ಪಡೆಯಬಹುದು. ಕೆಲವು ವೇಳೆ ಅವನು ಕನಸಿನಲ್ಲಿ ಬಂದು ಪ್ರಪಂಚಕ್ಕೆ ಶಕ್ತಿಯನ್ನು ಧಾರೆ ಎರೆಯಬಹುದು. ಗುರುಶಕ್ತಿ ನಮಗೆ ಹಲವು ವಿಧಗಳಲ್ಲಿ ಒದಗಬಹುದು. ಆದರೆ ನಮ್ಮಂತಹ ಸಾಧಾರಣ ಮನುಷ್ಯರಿಗೆ ಗುರು ಬರಬೇಕು. ಅವನು ಬರುವವರೆಗೂ ನಾವು ಸಿದ್ಧತೆ ನಡೆಸಬೇಕು.</p>
		<p>ನಾವು ಉಪನ್ಯಾಸಗಳನ್ನು ಕೇಳುವೆವು, ಓದುವೆವು ನಾವು ದೇವರು, ಆತ್ಮ, ಧರ್ಮ, ಮುಕ್ತಿ ಮುಂತಾದುವನ್ನು ಕುರಿತು ಚರ್ಚಿಸುತ್ತೇವೆ. ಇವೆಲ್ಲ ಅಧ್ಯಾತ್ಮವಲ್ಲ. ಅಧ್ಯಾತ್ಮವು ಗ್ರಂಥದಲ್ಲಾಗಲಿ, ಸಿದ್ದಾಂತದಲ್ಲಾಗಲಿ, ತತ್ಯದಲ್ಲಾಗಲಿ ಇಲ್ಲ. ಅದು ತರ್ಕದಲ್ಲೂ ಇಲ್ಲ, ಪಾಂಡಿತ್ಯದಲ್ಲೂ ಇಲ್ಲ. ಅದು ಇರುವುದು ಅಂತರಾತ್ಮನ ಜಾಗೃತಿಯಲ್ಲಿ. ಗಿಳಿಯೂ ಪಾಠವನ್ನೊಪ್ಪಿಸುವುದು. ನೀವು ಪಂಡಿತರಾದರೆ ಏನು ? ಕತ್ತೆಯು ಗ್ರಂಥರಾಶಿಯನ್ನೇ ಹೊರಬಹುದು. ನಿಜವಾದ ಜ್ಞಾನ ಬಂದಾಗ ಇಂತಹ ಪುಸ್ತಕ ಪಾಂಡಿತ್ಯವಿರುವುದಿಲ್ಲ. ತನ್ನ ಹೆಸರನ್ನು ಕೂಡ ಬರೆಯಲಾರದವನು ಪೂರ್ಣ ಜ್ಞಾನಿಯಾಗಿರಬಲ್ಲ. ಜಗತ್ತಿನ ಪುಸ್ತಕಭಂಡಾರವನ್ನೆಲ್ಲ ಓದಿರುವವನು ಜ್ಞಾನಿ ಆಗಲಾರ. ಆಧ್ಯಾತ್ಮಿಕ ವಿಕಾಸಕ್ಕೆ ಪಾಂಡಿತ್ಯ ಆವಶ್ಯಕವಲ್ಲ. ಪಾಂಡಿತ್ಯ ಬೇಕೇ ಇಲ್ಲ. ಆಧ್ಯಾತ್ಮಿಕ ಶಕ್ತಿಯನ್ನು ಧಾರೆ ಎರೆಯುವ ಪವಿತ್ರ ಗುರುಸ್ಪರ್ಶ ನಿಮ್ಮ ಹೃದಯವನ್ನು ಜಾಗೃತಗೊಳಿಸುವುದು; ಅನಂತರ ಬೆಳವಣಿಗೆಯು ಪ್ರಾರಂಭವಾಗುವುದು. ಇದು ನಿಜವಾದ ಅಗ್ನಿದೀಕ್ಷೆ. ಇನ್ನು ನಿಲ್ಲುವಂತೆ ಇಲ್ಲ. ಮುಂದೆ ಮುಂದೆ ಸದಾ ಮುಂದುವರಿಯುತ್ತಿರಬೇಕು...</p>
		<p>ಕೆಲವು ವರ್ಷಗಳ ಹಿಂದೆ ನನ್ನ ಸ್ನೇಹಿತರಾದ ನಿಮ್ಮ ಕೈಸ್ತ ಪಾದ್ರಿಯೊಬ್ಬರು, 'ನೀವು ಕ್ರಿಸ್ತನನ್ನು ನಂಬುತ್ತೀರಾ?' ಎಂದು ಕೇಳಿದರು. 'ಹೌದು, ಬಹುಶಃ ಸ್ವಲ್ಪ ಹೆಚು ಗೌರವದಿಂದಲೇ ನಂಬುತ್ತೇನೆ” ಎಂದೆ. 'ಹಾಗಾದರೆ, ನಮ, ಮತದೀಕ್ಷೆಯನ್ನು ಏತಕ್ಕೆ ತೆಗೆದುಕೊಳ್ಳಬಾರದು' ಎಂದರು. ನನಗೆ ದೀಕ್ಷೆ ಕೊಡುವುದು ! ಯಾರು ಕೊಡುವುದು? ದೀಕ್ಷೆ ಎಂದರೇನು? ಕೆಲವು ಮಂತ್ರಗಳನ್ನು ಉಚ್ಚರಿಸಿ ನೀರನ್ನು ದೇಹದ ಮೇಲೆ ಚೆಲ್ಲುವುದೇ ಅಥವಾ ನೀರಿನಲ್ಲಿ ನನ್ನನ್ನು ಮುಳುಗಿಸುವುದೇ?</p>
		<p>ದೀಕ್ಷೆ ಎಂದರೆ ಆಧ್ಯಾತ್ಮಿಕ ಜೀವನದ ಪ್ರತ್ಯಕ್ಷ ಪರಿಚಯ. ನಿಮಗೆ ನಿಜವಾದ ದೀಕ್ಷೆ ದೊರೆತರೆ ನೀವು ದೇಹವಲ್ಲ, ಆತ್ಮ ಎಂದು ಗೊತ್ತಾಗುವುದು. ನಿಮಗೆ ಶಕ್ತಿಯಿದ್ದರೆ</p>
		<p>ದೀಕ್ಷೆಯನ್ನು ಕೊಡಿ, ಇಲ್ಲದೆ ಇದ್ದರೆ ನೀವು ಕೈಸ್ತರಲ್ಲ. ದೀಕ್ಷೆಯನ್ನು ಸ್ವೀಕರಿಸಿದ ಅನಂತರವೂ ನೀವು ಹಿಂದಿನಂತೆಯೇ ಇರುವಿರಿ. ಕ್ರಿಸ್ತನ ಹೆಸರಿನಲ್ಲಿ ನಾನು ದೀಕ್ಷೆಯನ್ನು ಸ್ವೀಕರಿಸಿದನು ಎಂದು ಹೇಳಿಕೊಳ್ಳುವುದರಿಂದ ಪ್ರಯೋಜನವೇನು? ಬರಿಯ ಮಾತು. ಮಾತಿನಿಂದ ಮತ್ತು ನಿಮ್ಮ ಮೂರ್ಖತನದಿಂದ ಪ್ರಪಂಚದ ಶಾಂತಿಭಂಗ. "ಅಜ್ಞಾನಾಂಧಕಾರದಲ್ಲಿ ಮುಳುಗಿದ್ದರೂ ತಾವು ಪಂಡಿತರೆಂದು ಭಾವಿಸುವರು. ಕುರುಡರನ್ನು ಅನುಸರಿಸುವ ಮತ್ತೊಬ್ಬ ಕುರುಡನಂತೆ ಸಂಸಾರ ಚಕ್ರದಲ್ಲಿ ಸುತ್ತುತ್ತಿರುವರು.” ಆದ್ದರಿಂದ ನಾವು ಕೈಸ್ತರು'' ಎಂದು ನೀವು ಹೇಳಿಕೊಳ್ಳಬೇಡಿ. ಜ್ಞಾನದೀಕ್ಷೆ ಮುಂತಾದುವುಗಳನ್ನು ಕುರಿತು ಬಡಾಯಿಕೊಚ್ಚಿಕೊಳ್ಳಬೇಡಿ. <sup><a epub:type="noteref" href="999-aside.xhtml#id-001-10">*</a></sup> ನಿಜವಾಗಿ ದೀಕ್ಷೆ ಎಂಬುದು ಇದೆ. ಕ್ರಿಸ್ತನು, ಪ್ರಪಂಚಕ್ಕೆ ಬಂದು ಜನರಿಗೆ ಬೋಧಿಸಿದಾಗ ನಿಜವಾದ ದೀಕ್ಷೆ ಎಂಬುದು ಇತ್ತು. ಪ್ರಪಂಚಕ್ಕೆ ಆಗಿಂದಾಗ್ಗೆ ಬರುವ ಮುಕ್ತಾತ್ಮರಾದ ಮಹಾಪುರುಷರಿಗೆ ಆ ದಿವ್ಯದರ್ಶನವನ್ನು ನೀಡುವ ಶಕ್ತಿ ಇದೆ. ಅದು ನಿಜವಾದ ದೀಕ್ಷೆ, ಪ್ರತಿಯೊಂದು ಧರ್ಮದ ಮಂತ್ರತಂತ್ರಗಳ ಹಿಂದೆಯೂ ಸರ್ವವ್ಯಾಪಿಯಾದ ಸತ್ಯದ ಬೀಜವಿದೆ. ಕಾಲಕ್ರಮೇಣ ಈ ಸತ್ಯ ಮರೆತುಹೋಗುವುದು. ಬಾಹ್ಯ ಆಚಾರಗಳಿಂದ ಮಂತ್ರ-ತಂತ್ರಗಳಿಂದ ಇದು ಕ್ರಮೇಣ ಮುಚ್ಚಿಹೋಗುವುದು. ಬಾಹ್ಯ ಆಚಾರ ಮಾತ್ರ ಉಳಿಯುವುದು, ತಿರುಳಿಲ್ಲದೆ ಕರಟ ಮಾತ್ರ ಉಳಿಯುವುದು. ನಿಮ್ಮಲ್ಲಿ ದೀಕ್ಷೆಯ ಆಚಾರವಿದೆ. ಆದರೆ ನಿಜವಾದ ಚೈತನ್ಯದಿಂದ ತುಂಬಿ ತುಳುಕಾಡುವ ದೀಕ್ಷೆಯನ್ನು ಕೊಡಬಲ್ಲವರು ಅತ್ಯಲ್ಪ ಮಂದಿ. ಬಾಹ್ಯ ಆಚಾರವೇ ಸಾಲದು. ಸಜೀವ ಸತ್ಯಾನುಭವಕ್ಕೆ ನಮಗೆ ದೀಕ್ಷೆ ಬೇಕು. ಇದೇ ಆದರ್ಶ.</p>
		<p>ಗುರು ನನಗೆ ಬೋಧಿಸಿ ನನ್ನನ್ನು ಜ್ಞಾನದೆಡೆಗೆ ಕರೆದೊಯ್ಯಬೇಕು. ಅವನು ಯಾವ ಒಂದು ಮಹಾ ಪರಂಪರೆಯ ಸರಪಳಿಯಲ್ಲಿ ಒಂದು ಕೊಂಡಿಯಾಗಿರುವನೋ ಹಾಗೆಯೇ ನನ್ನನ್ನೂ ಒಂದು ಕೊಂಡಿಯನ್ನಾಗಿ ಮಾಡಬೇಕು. ಬೀದಿಯಲ್ಲಿ ಹೋಗುವವನೊಬ್ಬ ಗುರುವಾಗಲಾರ, ಗುರು ಪರಮಸತ್ಯವನ್ನು ಪ್ರತ್ಯಕ್ಷ ಕಂಡಿರಬೇಕು, ಅವನಿಗೆ ತಾನು ಆತ್ಮವೆಂಬ ಅರಿವಾಗಿರಬೇಕು. ಬರಿಯ ಮಾತಾಳಿ ಗುರುವಾಗಲಾರ. ನನ್ನಂತಹ ಮೂರ್ಖ ಮಾತಾಳಿ ಬೇಕಾದಷ್ಟು ಮಾತನಾಡಬಹುದು; ಆದರೆ ಗುರುವಾಗಲಾರ. ನಿಜವಾದ ಗುರು ಶಿಷ್ಯನಿಗೆ, “ಹೋಗು, ಇನ್ನು ಪಾಪ ಮಾಡಬೇಡ'' ಎನ್ನುವನು. ಅವನು ಇನ್ನುಮುಂದೆ ಪಾಪ ಮಾಡಲಾರ. ಅವನಿಗೆ ಪಾಪ ಮಾಡುವುದಕ್ಕೆ ಶಕ್ತಿಯೇ ಇರುವುದಿಲ್ಲ.</p>
		<p>ನಾನು ಈ ಜೀವನದಲ್ಲಿ ಅಂತಹ ವ್ಯಕ್ತಿಗಳನ್ನು ಕಂಡಿರುವೆನು. ನಾನು ಬೈಬಲ್ಲು ಮುಂತಾದ ಗ್ರಂಥಗಳನ್ನು ಓದಿರುವೆನು. ಅವು ಅದ್ಭುತವಾದುವು. ಆದರೆ ಪುಸ್ತಕಗಳಲ್ಲಿ ಸಜೀವ ಶಕ್ತಿ ಇರುವುದಿಲ್ಲ. ಕ್ಷಣದಲ್ಲಿ ಮತ್ತೊಬ್ಬರನ್ನು ಮಾರ್ಪಡಿಸಬಲ್ಲ ಶಕ್ತಿ ಜೀವಂತವಾಗಿರುವ ಆತ್ಮಜ್ಞಾನಿಗಳಲ್ಲಿ ಮಾತ್ರ ಇರಬಲ್ಲುದು. ಇಂತಹ ಮಹಾ ಜೀವಜೋತಿಗಳು ಆಗಿಂದಾಗ್ಗೆ ನಮಗೆ ಗೋಚರಿಸುವರು. ಅಂತಹವರು ಮಾತ್ರ ಗುರುಗಳಾಗಲು ಸಮರ್ಥರು. ನಾನೂ ನೀವೂ ಬರಿಯ ಮಾತಾಳಿಗಳು, ಗುರುಗಳಲ್ಲ.</p>
		<p>ಮಾತನಾಡಿ ಕೆಲಸಕ್ಕೆ ಬಾರದ ಗದ್ದಲದಿಂದ ಪ್ರಪಂಚದ ಶಾಂತಿಗೆ ಭಂಗ ತರುತ್ತಿರುವೆವು. ನಾವು ಶ್ರದ್ದೆಯಿಂದ ಪ್ರಾರ್ಥಿಸಿ ಸಾಧನೆಯಲ್ಲಿ ನಿರತರಾಗೋಣ. ಕೊನೆಗೆ ಸತ್ಯವನ್ನು ಸಾಕ್ಷಾತ್ಕಾರಮಾಡಿಕೊಳ್ಳುವಂತಹ ಸುದಿನವೊಂದು ಬರುವುದು. ಆಗ ನಾವು ಮಾತಾಡಬೇಕಾಗಿಲ್ಲ.</p>
		<p>'ಗುರು ಹದಿನಾರು ವರುಷದ ಯುವಕ; ಅವನು ಎಂಬತ್ತು ವರುಷದ ವೃದ್ಧನಾದ ಶಿಷ್ಯನಿಗೆ ಬೋಧಿಸಿದನು: ಮೌನವಾಗಿ ವ್ಯಾಖ್ಯಾನ ಮಾಡಿದನು. ಶಿಷ್ಯನ ಸಂಶಯಗಳು ಛಿನ್ನವಾದವು.” ಅವನೇ ನಿಜವಾದ ಗುರು. ಇಂತಹ ಒಬ್ಬ ಮನುಷ್ಯ ನಮ್ಮ ಪಾಲಿಗೆ ದೊರೆತರೆ, ಅವನ ಮೇಲೆ ಎಂತಹ ಪ್ರೀತಿ ಶ್ರದ್ದೆ ಇರಬೇಕು ! ಅವನು ಪ್ರತ್ಯಕ್ಷ ದೇವರೇ, ಅವನಿಗಿಂತ ಕಡಮೆಯಲ್ಲ ! ಅದಕ್ಕೇ ಕ್ರಿಸ್ತನ ಶಿಷ್ಯರು ಅವನನ್ನು ದೇವರೆಂದು ಆರಾಧಿಸಿದ್ದು. ಶಿಷ್ಯನು ಗುರುವನ್ನು ದೇವರೆಂದೇ ಆರಾಧಿಸಬೇಕು. ಶಿಷ್ಯನು ಪ್ರತ್ಯಕ್ಷ ಭಗವಂತನನ್ನು ಕಾಣುವವರೆಗೆ, ಮನುಷ್ಯನಲ್ಲಿ ಆವಿರ್ಭವಿಸಿರುವ ಜೀವಂತ ದೇವರನ್ನು ಮಾತ್ರ ತಿಳಿಯಬಲ್ಲ. ಇಲ್ಲದೇ ಇದ್ದರೆ ದೇವರನ್ನು ಮತ್ತೆ ಹೇಗೆ ತಿಳಿಯಬಲ್ಲ ? ಈ ಕ್ರಿಸ್ತನು ಹುಟ್ಟಿ ಹತ್ತೊಂಬತ್ತುನೂರು ವರುಷಗಳಾದ ಮೇಲೆ ಅಮೆರಿಕಾದಲ್ಲಿ ಇಂದು ಒಬ್ಬನು (ಅವನು ಕ್ರಿಸ್ತ ಜನಿಸಿದ ಯೆಹೂದ್ಯ ಮತದವನಲ್ಲ, ಏಸು ಅಥವಾ ಅವನ ವಂಶಜರನ್ನು ಕೂಡ ನೋಡಿದವನಲ್ಲ), 'ಜೀಸಸ್ ದೇವರ ಅವತಾರ, ನೀನು ಅವನನ್ನು ನಂಬದೇ ಇದ್ದರೆ ನರಕಕ್ಕೆ ಹೋಗು' ಎನ್ನುವನು. ಕ್ರಿಸ್ತ ದೇವನೆಂಬುದನ್ನು ಅವನ ಪ್ರತ್ಯಕ್ಷ ಶಿಷ್ಯರು ನಂಬಿರುವುದನ್ನು ನಾವು ಅರ್ಥಮಾಡಿಕೊಳ್ಳಬಹುದು. ಏಕೆಂದರೆ ಅವನು ಅವರ ಗುರುಗಳಾಗಿದ್ದ. ಆದರೆ ಹತ್ತೊಂಬತ್ತುನೂರು ವರುಷಗಳಾದ ಮೇಲೆ ಹುಟ್ಟಿದ ಈ ಅಮೆರಿಕದವನಿಗೆ ಏನು ಅಧಿಕಾರವಿದೆ? ನಾನು ಕ್ರಿಸ್ತನನ್ನು ನಂಬದೇ ಇರುವುದರಿಂದ ನರಕಕ್ಕೆ ಹೋಗುತ್ತೇನೆ ಎಂದು ಈ ಯುವಕ ಹೇಳುವನು. ಏಸುವಿನ ವಿಷಯ ಇವನಿಗೆ ಏನು ಗೊತ್ತಿದೆ? ಇವನು ಹುಚ್ಚರ ಆಸ್ಪತ್ರೆಯನ್ನು ಸೇರಲು ಯೋಗ್ಯನಾಗಿರುವನು. ಇಂತಹ ನಂಬಿಕೆಯಿಂದ ಪ್ರಯೋಜನವಿಲ್ಲ. ಇವನು ತನ್ನ ಗುರುವನ್ನು ಹುಡುಕಬೇಕು.</p>
		<p>ಏಸು ಪುನಃ ಹುಟ್ಟಬಹುದು, ನಿಮ್ಮ ಬಳಿಗೆ ಬರಬಹುದು. ಆಗ ನೀವು ಅವನನ್ನು ದೇವರೆಂದು ಆರಾಧಿಸಿದರೆ ಸರಿ. ಗುರು ಬರುವವರೆಗೆ ನಾವೆಲ್ಲ ಕಾಯಬೇಕು. ಗುರುವನ್ನು ದೇವರೆಂದೇ ಆರಾಧಿಸಬೇಕು. ಅವನು ದೇವರು, ಅವನಿಗಿಂತ ಕಡಮೆಯಲ್ಲ. ನೀವು ಅವನನ್ನು ನೋಡುತ್ತಿದ್ದರೆ ಅವನು ಕ್ರಮೇಣ ಮಾಯವಾಗುವನು. ಕೊನೆಗೆ ಉಳಿಯುವುದೇನು? ಗುರುವಿನ ಬದಲು ಅಲ್ಲಿ ದೇವರಿರುವನು. ದೇವರು ನಮ್ಮ ಬಳಿಗೆ ಬರುವುದಕ್ಕೆ ಗುರುವಿನ ಆಕಾರವನ್ನು ಧರಿಸುವನು. ನಾವು ಅವನನ್ನು ಸತತ ನೋಡುತ್ತಿದ್ದರೆ, ಕ್ರಮೇಣ ಆ ದೇಹ ಜಾರಿ ಭಗವಂತ ಗೋಚರಿಸುವನು.</p>
		<p>ಬ್ರಹ್ಮಾನಂದಸ್ವರೂಪಿಯಾಗಿರುವ, ಜ್ಞಾನಮೂರ್ತಿಯಾಗಿರುವ, ಪರಮ ಸುಖವನ್ನು ನೀಡುವ, ಪರಿಶುದ್ಧನೂ, ಪರಿಪೂರ್ಣನೂ, ಅದ್ವಿತೀಯನೂ, ಅನಂತನೂ, ದ್ವಂದ್ವಾತೀತನೂ, ಭಾವಾತೀತನೂ, ಅವ್ಯಕ್ತನೂ ಆದ ಗುರುವಿಗೆ ನಮಸ್ಕಾರ, ಗುರುವಿನ</p>
		<p>ನಿಜಸ್ಥಿತಿ ಇದು. ಶಿಷ್ಯ ಅವನನ್ನು ದೇವರ ಸ್ವರೂಪವೆಂದು ನೋಡಿ, ಗೌರವಿಸಿ, ಆದರಿಸಿ, ಮರುಮಾತಿಲ್ಲದೆ ಅವನ ಆಣತಿಯನ್ನು ಪರಿಪಾಲಿಸುವುದರಲ್ಲಿ ಆಶ್ಚರ್ಯವಿಲ್ಲ. ಗುರು ಶಿಷ್ಯರ ಸಂಬಂಧ ಇಂತಹದು.</p>
		<p>ಶಿಷ್ಯನ ಮತ್ತೊಂದು ಲಕ್ಷಣವೇ ಮುಕ್ತನಾಗಬೇಕೆಂಬ ಉತ್ಕಟ ಆಕಾಂಕ್ಷೆ ಅವನಲ್ಲಿರಬೇಕು.</p>
		<p>ಉರಿಯುತ್ತಿರುವ ಬೆಂಕಿಗೆ ಧಾವಿಸುವ ಪತಂಗದ ಹುಳುಗಳಂತೆ ನಾವು, ಇಂದ್ರಿಯಗಳಿಂದ ಹಾನಿಯಾಗುವುದೆಂದು ತಿಳಿದಿದ್ದರೂ, ಅವು ನಮ್ಮನ್ನು ದಹಿಸುವುವು ಎಂದು ತಿಳಿದಿದ್ದರೂ, ಅವುಗಳಿಂದ ಆಸೆ ಇನ್ನೂ ಅಧಿಕವಾಗುವುದೆಂದು ತಿಳಿದಿದ್ದರೂ, ಅವುಗಳೆಡೆಗೆ ಧಾವಿಸುವೆವು. ಭೋಗದಿಂದ ಆಸೆ ತೃಪ್ತಿಗೊಳ್ಳುವುದಿಲ್ಲ. ಬೆಂಕಿಗೆ ತುಪ್ಪ ಹಾಕಿದಂತೆ ಅದು ದೊಡ್ಡದಾಗುವುದು; ಹಾಗೆಯೇ ಭೋಗದಿಂದ ನಮ್ಮ ಆಸೆ ಇನ್ನೂ ಹೆಚ್ಚುವುದು. ಆಸೆಯನ್ನು ತೃಪ್ತಿಗೊಳಿಸುವುದರಿಂದ ಆಸೆ ಹೆಚ್ಚುವುದು. ಇದು ಗೊತ್ತಿದ್ದರೂ ಜನರು ಅದರೆಡೆಗೆ ಧಾವಿಸುವರು. ಜನ್ಮಜನ್ಮಗಳಿಂದಲೂ ವಿಷಯವಸ್ತುಗಳೆಡೆಗೆ ಧಾವಿಸುತ್ತಿರುವೆವು. ಅದರ ಪರಿಣಾಮವಾಗಿ ಬೇಕಾದಷ್ಟು ವ್ಯಥೆಪಟ್ಟರೂ, ಆಸೆಯನ್ನು ತೊರೆಯುವುದಿಲ್ಲ. ಆಶಾಪಾಶದಿಂದ ತಮ್ಮನ್ನು ವಿಮೋಚನೆಮಾಡುವ ಧರ್ಮವನ್ನು ಕೂಡ ತಮ್ಮ ಆಶಾತೃಪ್ತಿಗೆ ಉಪಯೋಗಿಸಿ ಕೊಳ್ಳುವರು. ದೇಹ-ಇಂದ್ರಿಯಗಳ ಬಂಧನದಿಂದ, ಆಸೆಗಳ ದಾಸ್ಯದಿಂದ ತಮ್ಮನ್ನು ಪಾರುಮಾಡೆಂದು ದೇವರನ್ನು ಅವರು ಬೇಡುವುದು ಬಹಳ ಅಪರೂಪ. ಅದರ ಬದಲು ದೇವರನ್ನು ಆರೋಗ್ಯ, ಐಶ್ವರ್ಯ, ಆಯಸ್ಸು ಇವುಗಳಿಗಾಗಿ ಬೇಡುವರು. 'ದೇವರೇ ನನ್ನ ತಲೆನೋವನ್ನು ಗುಣಮಾಡು, ನನಗೆ ಸ್ವಲ್ಪ ಹಣ ನೀಡು, ಮತ್ತೆ ಇನ್ನೇನಾದರೂ ಕೊಡು'' ಎನ್ನುವರು.</p>
		<p>- ನಮ್ಮ ದೃಷ್ಟಿ ಅಷ್ಟು ಅಲ್ಪವಾಗಿರುವುದು, ಹೀನವಾಗಿರುವುದು. ಈ ದೇಹವನ್ನು ಹೊರತು ಮತ್ತೇನನ್ನೂ ಯಾರೂ ಆಶಿಸರು. ಎಂತಹ ಅಧೋಗತಿ, ಎಂತಹ ದಾರುಣ ದುಃಖಪ್ರಾಪ್ತಿ ಇದರಿಂದ ! ಪಂಚೇಂದ್ರಿಯಗಳು, ಹೊಟ್ಟೆ ಇಷ್ಟೆ. ಪ್ರಪಂಚವೆಂದರೆ ಹೊಟ್ಟೆ ಮತ್ತು ಜನನೇಂದ್ರಿಯ ಇವಲ್ಲದೆ ಮತ್ತೇನು? ಕೋಟ್ಯಂತರ ಸ್ತ್ರೀಪುರುಷರನ್ನು ನೋಡಿ, ಅವರು ಬದುಕಿರುವುದೇ ಇವಕ್ಕಾಗಿ, ಅವರ ಬಾಳಿನಿಂದ ಇವನ್ನು ಕಳೆಯಿರಿ, ಆಗ ಅವರ ಜೀವನ ನಿಸ್ಸಾರವಾಗುವುದು, ಶೂನ್ಯವಾಗುವುದು, ಸಹಿಸಲಸದಳವಾಗುವುದು. ನಮ್ಮ ಪಾಡೇ ಇದು. ಇದೇ ನಮ್ಮ ಪರಿಸ್ಥಿತಿ. ಪ್ರತಿಕ್ಷಣವೂ ಹೊಟ್ಟೆಗಾಗಿ ಮತ್ತು ಕಾಮಸುಖದ ತೃಪ್ತಿಗಾಗಿ ಹೊಸ ಮಾರ್ಗಗಳನ್ನು ಹುಡುಕುತ್ತಿರುವೆವು. ಇದು ಯಾವಾಗಲೂ ನಡೆಯುತ್ತಿರುವುದು. ನಮಗಿರುವ ದುಃಖಕ್ಕೆ ಅಂತ್ಯವಿಲ್ಲ. ದೇಹದ ಸುಖ ಕೇವಲ ತಾತ್ಕಾಲಿಕ ತೃಪ್ತಿಯನ್ನು ಮತ್ತು ಅನಂತ ದುಃಖವನ್ನು ತರುವುದು. ಸುಖ ಮೇಲೆ ಮಾತ್ರ. ಮೇಲೆ ತೇಲುವ ಅಮೃತ, ಕೆಳಗೆ ವಿಷವಿರುವ ಪಾನೀಯವನ್ನು ಕುಡಿದಂತೆ. ಆದರೂ ನಾವು ಇವೆಲ್ಲವನ್ನೂ ಇಚ್ಛಿಸುವೆವು.</p>
		<p>ಏನು ಮಾಡಬೇಕು ? ವಿಷಯವಸ್ತುಗಳ ಮತ್ತು ಇಂದ್ರಿಯಸುಖದ ತ್ಯಾಗವೇ ಈ ದುಃಖದಿಂದ ಪಾರಾಗುವುದಕ್ಕೆ ಇರುವ ಏಕಮಾತ್ರ ಮಾರ್ಗ. ನೀವು ಅಧ್ಯಾತ್ಮ ಸಂಪನ್ನರಾಗ ಬೇಕಾದರೆ ತ್ಯಾಗ ಮಾಡಬೇಕು. ಇದೇ ನಿಜವಾದ ಪರೀಕ್ಷೆ, ಪ್ರಪಂಚವನ್ನು ತ್ಯಜಿಸಿ, ಕೆಲಸಕ್ಕೆ ಬಾರದ ಇಂದ್ರಿಯವನ್ನು ತ್ಯಜಿಸಿ, ನಿಜವಾದ ಆಶೆಯೊಂದೇ ಇರುವುದು - ಅದೇ ಸತ್ಯವನ್ನು ತಿಳಿಯುವುದು, ಅಧ್ಯಾತ್ಮ ಸಂಪನ್ನರಾಗುವುದು. ಈ ಜಡಜೀವನ ಸಾಕು, ಅಹಂಕಾರ ಸಾಕು. ನಾನು ಅಧ್ಯಾತ್ಮ ಜೀವಿಯಾಗಬೇಕು. ಈ ಆಶೆ ಉತ್ಕಟವಾಗಿರಬೇಕು, ಪ್ರಚಂಡವಾಗಿರಬೇಕು. ಒಬ್ಬ ಮನುಷ್ಯನ ಕೈಕಾಲುಗಳು ಚಲಿಸದಂತೆ ಕಟ್ಟಿ ಕೆಂಡವನ್ನು ಅವನ ಮೇಲೆ ಇಟ್ಟರೆ, ಅದನ್ನು ಆಚೆಗೆಸೆಯಲು ಸರ್ವಪ್ರಯತ್ನವನ್ನು ಮಾಡುವನು. ಅಂತಹ ಉತ್ಕಟ ಆಕಾಂಕ್ಷೆ ನನ್ನಲ್ಲಿದ್ದರೆ, ದಹಿಸುತ್ತಿರುವ ಪ್ರಪಂಚವನ್ನು ಕಿತ್ತೊಗೆಯಬೇಕೆಂಬ ಹೋರಾಟ ಅವಿಶ್ರಾಂತವಾಗಿದ್ದರೆ, ಆಗ ಮಾತ್ರ. ಆ ಪರಮಸತ್ಯದ ಕ್ಷಣಿಕ ದರ್ಶನಕ್ಕೆ ಸಮಯ ಸನ್ನಿಹಿತವಾಗುತ್ತದೆ.</p>
		<p>ನನ್ನನ್ನು ನೋಡಿ - ಎರಡು ಮೂರು ಡಾಲರುಗಳು ಇರುವ ಪಾಕೆಟ್ಟು - ಪುಸ್ತಕ ಕಳೆದುಹೋದರೆ ಅದನ್ನು ಇಪ್ಪತ್ತು ಸಲ ಹುಡುಕಲು ಹೋಗುವೆನು. ಅದಕ್ಕಾಗಿ ಎಷ್ಟು ಕಳವಳ, ಎಷ್ಟು ತೊಂದರೆ, ಎಷ್ಟು ಹೋರಾಟ ! ನಿಮ್ಮಲ್ಲಿ ಯಾರಾದರೂ ನನ್ನನ್ನು ಸ್ವಲ್ಪ ದೂರಿದರೆ ಇಪ್ಪತ್ತು ವರುಷಗಳವರೆಗೆ ನಾನು ಅದನ್ನು ಮರೆಯುವುದಿಲ್ಲ. ನಾನು ಅದನ್ನು ಮರೆಯಲಾರೆ, ಕ್ಷಮಿಸಲಾರೆ. ಕೆಲಸಕ್ಕೆ ಬಾರದ ವಿಷಯವಸ್ತುಗಳಿಗೆ ನಾನು ಅಷ್ಟು ಹೋರಾಡುತ್ತೇನೆ. ದೇವರಿಗಾಗಿ ಹೀಗೆ ಹೋರಾಡುವವರು ಎಷ್ಟು ಮಂದಿ ಇರುವರು? ಮಕ್ಕಳು ಆಟದಲ್ಲಿ ಮಗ್ನವಾಗಿರುವಾಗ ಎಲ್ಲವನ್ನೂ ಮರೆಯುವರು. ಯುವಕರಿಗೆ ಭೋಗೇಚ್ಛೆ ಬಲವಾಗಿದೆ. ಅವರಿಗೆ ಮತ್ತೇನೂ ಬೇಡ, ಮುದುಕರು ಕಳೆದುಹೋದ ತಮ್ಮ ತಪ್ಪುಗಳನ್ನು ಕುರಿತು ಚಿಂತಿಸುತ್ತಿರುವರು. ಈಗ ಸುಖಪಡಲು ಆಗದ ವೃದ್ದರು, ಕಳೆದುಹೋದ ಸುಖದ ಸವಿನೆನಪನ್ನು ಮೆಲುಕುಹಾಕುತ್ತಿರುವರು. ಗತಕಾಲದ ಸುಖವನ್ನು ಮೆಲುಕುಹಾಕುವುದೊಂದೇ ಅವರಿಗೆ ಗೊತ್ತಿರುವುದು. ಜನರು ವಿಷಯವಸ್ತುಗಳಿಗೆ ಕಾತರರಾಗಿರುವಂತೆ ದೇವರಿಗೆ ಕಾತರರಾಗಿರುವುದು ಬಹಳ ಅಪರೂಪ.</p>
		<p>ದೇವರೊಬ್ಬನೇ ಸತ್ಯ, ದೇವರೊಬ್ಬನೇ ನಿತ್ಯ, ಆತ್ಮ ಒಂದೇ ಇರುವುದು. ದೇಹ ಮಿಥೋಯೆಂದು ಅನೇಕರು ಹೇಳುವರು. ಆದರೂ ಅವರು ದೇವರಿಂದ ಆತ್ಮಜ್ಞಾನವನ್ನು ಬಯಸುವುದು ಅಪರೂಪ. ಯಾವಾಗಲೂ ವಿಷಯವಸ್ತುಗಳನ್ನೇ ಆಶಿಸುವರು. ಅವರ ಪ್ರಾರ್ಥನೆಯಲ್ಲಿ, ಭಕ್ತಿ ಎಂಬುದು ಪ್ರಾಪಂಚಿಕ ಬಯಕೆಗಿಂತ ಬೇರೆ ಆಗಿಲ್ಲ. ಅಧೋಗತಿ! ಇಂತಹ ದುರವಸ್ಥೆಗೆ ಬಂದಿದೆ ಧರ್ಮ. ಎಲ್ಲಾ ನಟನೆ. ಆಯುಸ್ಸು ಕಳೆಯುತ್ತಿದೆ, ಆದರೆ ಆತ್ಮಶ್ರೀಯನ್ನು ಸಂಪಾದಿಸಲಿಲ್ಲ. ಮನುಷ್ಯ ಆತ್ಮಕ್ಕಾಗಿ ಹಾತೊರೆಯಬೇಕು. ಏಕೆಂದರೆ ಆತ್ಮ ಒಂದೇ ಸತ್ಯ, ಅದೇ ಆದರ್ಶ, ಅದನ್ನು ನಿಮಗೆ ಈಗ ಪಡೆಯಲು ಅಸಾಧ್ಯವಾದರೆ “ನನಗೆ ಅದು ಸಾಧ್ಯವಿಲ್ಲ. ಅದು ನನ್ನ ಆದರ್ಶವೆಂಬುದು ಗೊತ್ತಿದೆ, ಆದರೆ ನನಗೆ</p>
		<p>ಅದನ್ನು ಅನುಸರಿಸಲು ಇನ್ನೂ ಸಾಧ್ಯವಾಗಿಲ್ಲ” ಎನ್ನಿ. ಆದರೆ ನೀವು ಹೀಗೆ ಹೇಳುವುದಿಲ್ಲ. ಧರ್ಮವನ್ನು ಅಧೋಗತಿಗೆ ಎಳೆದು, ದೇವರ ಹೆಸರಿನಲ್ಲಿ ಪ್ರಾಪಂಚಿಕ ವಸ್ತುಗಳನ್ನು ಬಯಸುವಿರಿ. ನೀವೆಲ್ಲ ನಾಸ್ತಿಕರು. ಇಂದ್ರಿಯಗಳ ಸುಖವಲ್ಲದೆ ನಿಮಗೆ ಬೇರಾವುದರಲ್ಲಿಯೂ ನಂಬಿಕೆ ಇಲ್ಲ. ಯಾರೋ ಏನನ್ನೋ ಹೇಳಿದರು – ಅದರಲ್ಲಿ ಏನೋ ಇರಬಹುದು. ಅಂತೂ ಸ್ವಲ್ಪ ತಮಾಷೆಮಾಡಿ ನೋಡೋಣ. ಅದರಿಂದ ಏನಾದರೂ ಉಪಯೋಗವಾಗ ಬಹುದು. ನನ್ನ ಮುರಿದ ಕಾಲು ಸರಿಯಾಗಬಹುದು !”</p>
		<p>ರೋಗಗ್ರಸ್ತರು ಶೋಚನೀಯ ವ್ಯಕ್ತಿಗಳು; ಅವರು ದೇವರ ಪರಮಭಕ್ತರು. ದೇವರನ್ನು ಪ್ರಾರ್ಥಿಸಿದರೆ ಅವನು ತಮ್ಮ ರೋಗವನ್ನು ಗುಣಮಾಡುವನೆಂದು ನಂಬುವರು, ಇದೇನೂ ಕೆಟ್ಟದಲ್ಲ. ಆದರೆ ಈ ಪ್ರಾರ್ಥನೆ ಹೃತೂರ್ವಕವಾಗಿರಬೇಕು ಮತ್ತು ಇದೇ ಧರ್ಮವೆಂದು ಭಾವಿಸಬಾರದು. ಶ್ರೀಕೃಷ್ಣ ಗೀತೆಯಲ್ಲಿ ಆರ್ತ, ಜಿಜ್ಞಾಸು, ಅರ್ಥಾರ್ಥಿ, ಜ್ಞಾನಿ ಎಂಬ ನಾಲ್ಕು ಬಗೆಯ ಜನರು ತನ್ನನ್ನು ಪೂಜಿಸುವರು ಎನ್ನುವನು. ಕಷ್ಟದಲ್ಲಿ ಇರುವವರು ಅದರಿಂದ ಪಾರಾಗುವುದಕ್ಕೆ ದೇವರ ಸಮಾಪಕ್ಕೆ ಬರುವರು. ರೋಗದಲ್ಲಿದ್ದರೆ ತಾವು ಗುಣವಾಗಲೆಂದು ಪ್ರಾರ್ಥಿಸುವರು. ದ್ರವ್ಯ ಕಳೆದುಕೊಂಡರೆ ಅದನ್ನು ಪಡೆಯಲು ಪ್ರಾರ್ಥಿಸುವರು. ಮತ್ತೆ ಕೆಲವರಲ್ಲಿ ಆಶೆ ತುಂಬಿತುಳುಕುತ್ತಿದೆ. ದೇವರನ್ನು, ಐಶ್ವರ್ಯ ಕೀರ್ತಿ ಪದವಿ ಮುಂತಾದುವುಗಳಿಗಾಗಿ ಬೇಡುವರು. 'ಹೇ ಮೇರಿ ತಾಯಿ, ನನಗೆ ಬೇಕಾದುದು ದೊರೆತರೆ ನಿನಗೆ ಪೂಜೆ ಮಾಡಿಸುತ್ತೇನೆ. ನನ್ನ ಪ್ರಾರ್ಥನೆಯನ್ನು ಈಡೇರಿಸಿದರೆ ದೇವರನ್ನು ಪೂಜಿಸುತ್ತೇನೆ, ನಿನಗೂ ಎಲ್ಲದರಲ್ಲೂ ಒಂದು ಪಾಲು ಕೊಡುತ್ತೇನೆ' ಎನ್ನುವರು. ಮತ್ತೆ ಕೆಲವರು ಇರುವರು; ಅವರು ಪ್ರಾಪಂಚಿಕರಲ್ಲ. ಅವರಿಗೆ ದೇವರ ಮೇಲೆ ಅಷ್ಟು ಶ್ರದ್ದೆ ಇಲ್ಲ. ಆದರೆ ಅವನನ್ನು ತಿಳಿದುಕೊಳ್ಳಬೇಕೆಂದು ಬಯಸುವರು. ತತ್ತ್ವಶಾಸ್ತ್ರವನ್ನು ಓದುವರು, ಶಾಸ್ತ್ರವನ್ನು ಪಠಿಸುವರು, ಉಪನ್ಯಾಸಗಳನ್ನು ಕೇಳುವರು. ಅವರು ಜಿಜ್ಞಾಸುಗಳು. ಕೊನೆಯ ವರ್ಗದವರು ದೇವರನ್ನು ಪೂಜಿಸಿ ಜ್ಞಾನಿಗಳಾಗುವರು. ಈ ನಾಲ್ಕು ಬಗೆಯ ಜನರೂ ಒಳ್ಳೆಯವರೆ, ಕೆಟ್ಟವರಲ್ಲ. ಎಲ್ಲರೂ ದೇವರನ್ನು ಪೂಜಿಸುವವರು.</p>
		<p>ಆದರೆ ನಾವು ಶಿಷ್ಯರಾಗಲು ಯತ್ನಿಸುತ್ತಿರುವೆವು. ನಮ್ಮ ಜೀವನದ ಗುರಿ ಪರಮಸತ್ಯವನ್ನು ತಿಳಿಯುವುದು. ಇದೇ ಸರ್ವಶ್ರೇಷ್ಠ ಧೈಯ. ಪರಮ ಸಾಕ್ಷಾತ್ಕಾರ ಮುಂತಾದ ದೊಡ್ಡ ದೊಡ್ಡ ಪದಗಳನ್ನು ನಮಗೆ ನಾವೇ ಹೇಳಿಕೊಂಡದ್ದಾಯಿತು. ಈಗ ನಾವು ಹೇಳಿದಂತೆ ಆಗೋಣ, ಅಧ್ಯಾತ್ಮದ ಮೇಲೆ ನಿಂತು, ಅಧ್ಯಾತ್ಮವನ್ನು, ಅಧ್ಯಾತ್ಮದಲ್ಲಿ ಆರಾಧಿಸೋಣ. ತಳಹದಿ ಅಧ್ಯಾತ್ಮ, ಮಧ್ಯ ಅಧ್ಯಾತ್ಮ, ಶಿಖರ ಅಧ್ಯಾತ್ಮವಾಗಲಿ, ಪ್ರಪಂಚವೇ ಇಲ್ಲದಂತಾಗುವುದು. ಅದು ಆಕಾಶದಲ್ಲಿ ಲಯವಾಗಲಿ. ಅದರಿಂದ ಯಾರಿಗೇನು? ಅಧ್ಯಾತ್ಮದ ಮೇಲೆ ನಿಲ್ಲಿ ! ಅದೇ ಗುರಿ; ಅದನ್ನು ನಾವಿನ್ನೂ ಸೇರಲಾರೆವೆಂಬುದು ಗೊತ್ತಿದೆ. ಚಿಂತೆಯಿಲ್ಲ, ನಿರಾಶರಾಗಬೇಕಾಗಿಲ್ಲ. ಆದರೆ ಆದರ್ಶವನ್ನು ಕೆಳಗೆ ಎಳೆಯಬೇಡಿ. ಮುಖ್ಯವಾಗಿ ಬೇಕಾಗಿರುವುದೇ, ನಾವು ದೇಹ, ನಾವು ಜಡ, ನಾವು ಸಾಯುವೆವು ಎಂಬ ಭಾವನೆಗಳನ್ನು ಕಡಿಮೆಮಾಡಿಕೊಳ್ಳುವುದು.</p>
		<p>ಕೋರೈಸುತ್ತಿರುವ ಅಮೃತಾತ್ಮ ನಾನು ಎಂದು ಹೆಚ್ಚು ಹೆಚ್ಚು ಭಾವಿಸಬೇಕು. ನೀವು, ಪರಿಶುದ್ದ ಅಮೃತಾತ್ಮ ನಾನು ಎಂದು ಎಷ್ಟು ಹೆಚ್ಚು ಹೆಚ್ಚು ಆಲೋಚಿಸುತ್ತಾ ಇದ್ದರೆ, ಅಷ್ಟು ಹೆಚ್ಚು ಹೆಚ್ಚು ವಿಷಯವಸ್ತು, ದೇಹ, ಇಂದ್ರಿಯಗಳು ಇವುಗಳಿಂದ ಪಾರಾಗಲು ಯತ್ನಿಸುವಿರಿ. ಇದೇ ಮುಕ್ತಿಯನ್ನು ಪಡೆಯಬೇಕೆಂಬ ಉತ್ಕಟಾಕಾಂಕ್ಷೆ. - ಶಿಷ್ಯನು ಅನುಸರಿಸಬೇಕಾದ ನಾಲ್ಕನೆಯ ಮತ್ತು ಕೊನೆಯ ನಿಯಮವೇ ನಿತ್ಯಅನಿತ್ಯ -ವಸ್ತು-ವಿವೇಕ, ಪ್ರಪಂಚದಲ್ಲಿ ಸತ್ಯವಿರುವುದೊಂದೇ, ಅದೇ ದೇವರು. ಯಾವಾಗಲೂ ಮನಸ್ಸನ್ನು ಅವನಲ್ಲಿಡಬೇಕು, ಅವನಿಗೆ ನಿವೇದಿಸಬೇಕು. ದೇವರೊಬ್ಬನೇ ಇರುವವನು, ಮತ್ತಾವುದೂ ಇಲ್ಲ. ಉಳಿದುವೆಲ್ಲ ನಶ್ವರ, ಅವು ಬಂದು ಹೋಗುವುವು. ಪ್ರಪಂಚದ ಮೇಲಿನ ಆಸೆಯೆಲ್ಲಾ ಭ್ರಾಂತಿ, ಏಕೆಂದರೆ ಪ್ರಪಂಚ ಅಸತ್ಯ. ಉಳಿದವುಗಳೆಲ್ಲಾ ನಿಜವಾಗಿ ಭ್ರಾಂತಿ ಎಂದು ತೋರಿ ಮನಸ್ಸು ಹೆಚ್ಚು ಹೆಚ್ಚು ದೇವರನ್ನು ತಿಳಿದುಕೊಳ್ಳಬೇಕು.</p>
		<p>- ಶಿಷ್ಯನಾಗಬೇಕೆಂದು ಬಯಸುವವನು ಅನುಷ್ಠಾನಕ್ಕೆ ತರಬೇಕಾದ ನಾಲ್ಕು ನಿಯಮಗಳಿವು. ಇವುಗಳನ್ನು ಪರಿಪಾಲಿಸದೆ ಇದ್ದರೆ ನಿಜವಾದ ಗುರು ಅವನಿಗೆ ದೊರಕುವುದಿಲ್ಲ. ಅದೃಷ್ಟವಶಾತ್ ಅಂತಹವನು ದೊರಕಿದರೂ ಗುರುವು ಧಾರೆಯೆರೆಯುವ ತಪಶ್ಯಕ್ತಿಯಿಂದ ಜಾಗ್ರತನಾಗಲಾರ. ಈ ನಿಯಮಗಳ ವಿಷಯದಲ್ಲಿ ನಾವು ಚೌಕಾಸಿಮಾಡಲಾಗುವುದಿಲ್ಲ. ಸಾಧನೆಮಾಡಿ ಈ ನಿಯಮಗಳನ್ನು ಪರಿಪಾಲಿಸಿದರೆ ಶಿಷ್ಯನ ಹೃದಯಕಮಲ ಅರಳಿ, ದುಂಬಿ ತಾನಾಗಿ ಬರುವುದು. ಆಗ ಶಿಷ್ಯನಿಗೆ ಗುರು ತನ್ನ ದೇಹದಲ್ಲೇ, ತನ್ನ ಅಂತರಾಳದಲ್ಲಿಯೆ ಇದ್ದನೆಂಬುದು ಅರಿವಾಗುವುದು. ಆಗ ಅವನ ಮನಸ್ಸು ಅರಳುವುದು, ಅವನು ಆತ್ಮಸಾಕ್ಷಾತ್ಕಾರವನ್ನು ಪಡೆಯುವನು, ಭವಸಾಗರವನ್ನು ದಾಟುವನು, ಅದನ್ನು ಮಾರಿಹೋಗುವನು. ಭಯಾನಕ ಮಹಾಸಾಗರವನ್ನು ಅವನು ದಾಟಿ, ಲಾಭ ಕೀರ್ತಿಗಳ ಆಸೆ ಇಲ್ಲದೆ ಕೇವಲ ಕರುಣೆಯಿಂದ ಪ್ರೇರಿತನಾಗಿ ಇತರರಿಗೆ ಭವಸಾಗರವನ್ನು ದಾಟುವುದಕ್ಕೆ ಬೇಕಾದ ಸಹಾಯವನ್ನು ನೀಡುವನು.</p>
	</section>
	<section class="level1 unnumbered" epub:type="chapter" role="doc-chapter" id="id-004">
		<h1 class="level1-title" epub:type="title">ಜ್ಞಾನಮಾರ್ಗ<sup><a epub:type="noteref" href="999-aside.xhtml#id-001-11">*</a></sup></h1>
		<p>ಓಂ ತತ್ ಸತ್ ! 'ಓಂ' ಎನ್ನುವುದನ್ನು ತಿಳಿಯುವುದು ವಿಶ್ವ ರಹಸ್ಯವನ್ನು ತಿಳಿದಂತೆ. ಜ್ಞಾನಯೋಗದ ಗುರಿ ರಾಜಯೋಗ, ಭಕ್ತಿಯೋಗಗಳಂತೆಯೇ. ಆದರೆ ಮಾರ್ಗ ಮಾತ್ರ ಬೇರೆ. ಇದು ಬಲಾಡ್ಯರಿಗೆ ಮಾತ್ರ, ಯೋಗಿಗಳಿಗೂ ಅಲ್ಲ, ಭಕ್ತರಿಗೂ ಅಲ್ಲ, ವಿಚಾರಪರರಿಗೆ ಮಾತ್ರ. ಭಕ್ತಿಯೋಗಿ ಹೇಗೆ ಪರಮಾತ್ಮನೊಂದಿಗೆ ಏಕತೆಯನ್ನು ಪಡೆಯಲು ಪ್ರೀತಿಯ ಮತ್ತು ಭಕ್ತಿಯ ಮೂಲಕ ಯತ್ನಿಸುತ್ತಾನೆಯೋ ಹಾಗೆಯೇ ಜ್ಞಾನಿಯಾದವನು ಬ್ರಹ್ಮಸಾಕ್ಷಾತ್ಕಾರಕ್ಕೆ ಕೇವಲ ವಿಚಾರದ ಮೂಲಕ ಮಾರ್ಗವನ್ನು ಭೇದಿಸಿಕೊಂಡು ಹೋಗಲು ಯತ್ನಿಸುವನು. ಜ್ಞಾನಿ ತನ್ನ ಹಳೆಯ ವಿಗ್ರಹಗಳನ್ನೆಲ್ಲಾ, ಮೂಢನಂಬಿಕೆಗಳನ್ನೆಲ್ಲಾ, ಆಚಾರಗಳನ್ನೆಲ್ಲಾ, ಇಹಪರಲೋಕಗಳ ಸುಖಗಳನ್ನೆಲ್ಲಾ ತ್ಯಜಿಸಲು ಸಿದ್ಧನಾಗಿ ಕೇವಲ ಮುಕ್ತಿಯನ್ನು ಮಾತ್ರ ಪಡೆಯಲು ಹಟತೊಟ್ಟಿರಬೇಕು. ಜ್ಞಾನವಿಲ್ಲದೆ ನಮಗೆ ಮುಕ್ತಿ ಲಭಿಸಲಾರದು. ಜ್ಞಾನವೆಂದರೆ ನಮ್ಮ ನೈಜಸ್ವಭಾವವನ್ನು ಅರಿಯುವುದು. ನಾವು ಜನನಮರಣಗಳಾಚೆ ಇರುವವರು ಮತ್ತು ಎಲ್ಲಾ ಅಂಜಿಕೆಗಳನ್ನು ಮಾರಿದವರು ಎಂಬುದನ್ನು ಅರಿಯುವುದು. ಆತ್ಮ ಸಾಕ್ಷಾತ್ಕಾರವೇ ಪರಮ ಶ್ರೇಯಸ್ಸು. ಅದು ಇಂದ್ರಿಯಾತೀತ, ಮನೋತೀತ. ನಿಜವಾದ 'ನಾನು' ಎಂಬುದನ್ನು ಗ್ರಹಿಸಲಾಗುವುದಿಲ್ಲ. ಅದು ನಿತ್ಯ ಜ್ಞಾತೃ, ಅದೆಂದಿಗೂ ಜೈಯವಾಗಲಾರದು. ಏಕೆಂದರೆ ಜ್ಞಾನ ಯಾವಾಗಲೂ ಸಾಪೇಕ್ಷವಾದುದು. ಅದು ನಿರಪೇಕ್ಷವಾದುದಕ್ಕೆ ಅನ್ವಯಿಸುವುದಿಲ್ಲ. ಎಲ್ಲಾ ಇಂದ್ರಿಯಜ್ಞಾನವೂ ಮಿತವಾಗಿರುವುದಕ್ಕೆ ಅನ್ವಯಿಸುವುದು. ಅದೊಂದು ಕಾರ್ಯಕಾರಣಗಳ ತುದಿಮೊದಲಿಲ್ಲದ ವೃತದಂತೆ. ಈ ಪ್ರಪಂಚ ಸಾಪೇಕ್ಷವಾದುದು, ಸತ್ಯದ ಒಂದು ಛಾಯೆ. ಆದರೂ ಇದು ಸುಖದುಃಖಗಳು ಸಮವಾಗಿರುವ ಕ್ಷೇತ್ರವಾದುದರಿಂದ ಇಲ್ಲಿ ಮಾತ್ರ ಮಾನವ ತನ್ನ ನೈಜಸ್ಥಿತಿಯನ್ನು ತಿಳಿದು ತಾನೇ ಬ್ರಹ್ಮವೆಂದು ಅರಿಯಲು ಸಾಧ್ಯ.</p>
		<p>- ಈ ಜಗತ್ತು 'ಪ್ರಕೃತಿಯ ವಿಕಾಸ ಮತ್ತು ಬ್ರಹ್ಮನ ಆವಿರ್ಭಾವ,'' ಮಾಯೆಯ ತೆರೆಯ ಮೂಲಕ ಕಾಣುವ ಬ್ರಹ್ಮನಿಗೆ ನಾವು ಕೊಡುವ ವಿವರಣೆ ಇದು. ಪ್ರಪಂಚ ಶೂನ್ಯವಲ್ಲ. ಅದಕ್ಕೆ ಒಂದು ವಿಧವಾದ ಅಸ್ತಿತ್ವವಿದೆ. ಬ್ರಹ್ಮನಿರುವುದರಿಂದ ಈ ಜಗತ್ತು ಕಾಣಿಸುತ್ತಿದೆ.</p>
		<p>ನಾವು ಜ್ಞಾತೃವನ್ನು ಅರಿಯುವುದು ಹೇಗೆ? ನಾವು ಅದೇ ಆಗಿರುವೆವು. ನಾವು ಅದನ್ನು ಎಂದಿಗೂ ಅರಿಯುವುದಕ್ಕೆ ಆಗುವುದಿಲ್ಲ. ಅದೆಂದಿಗೂ ಜೈಯವಾಗ ಲಾರದು' ಎನ್ನುವುದು ವೇದಾಂತ, ಆಧುನಿಕ ವಿಜ್ಞಾನ ಕೂಡ ಇದನ್ನೇ ಹೇಳುವುದು. ಅದನ್ನು ನಾವು ತಿಳಿಯಲಾರೆವು. ಆದರೆ ಕೆಲವು ವೇಳೆ ಅದರ ಹೊಳಹುಗಳು ಕಾಣಬಹುದು. ಈ</p>
		<p>ಪ್ರಪಂಚದ ಭಾಂತಿ ಒಮ್ಮೆ ನಾಶವಾಯಿತೆಂದರೆ ಅದು ಪುನಃ ನಮ್ಮೆದುರಿಗೆ ಬರುವುದು. ಆದರೆ ಪುನಃ ಅದು ಸತ್ಯದಂತೆ ಕಾಣಿಸಲಾರದು. ಅದೊಂದು ಮರೀಚಿಕೆಯೆಂದು ಗೊತ್ತಾಗುವುದು. ಅದನ್ನು ದಾಟಿ ಹೋಗುವುದೇ ಎಲ್ಲ ಧರ್ಮಗಳ ಗುರಿ. ಜೀವ ಮತ್ತು ಬ್ರಹ್ಮ ಒಂದೇ ಎಂದು ವೇದಗಳು ಪದೇಪದೇ ಸಾರುವುವು. ಆದರೆ ಎಲ್ಲೋ ಕೆಲವರು ಮಾತ್ರ ಈ ಮಾಯೆಯ ತೆರೆಯ ಹಿಂದೆ ಹೋಗಿ ಈ ಸತ್ಯವನ್ನು ಸಾಕ್ಷಾತ್ಕಾರ) ಮಾಡಿಕೊಂಡಿರುವರು.</p>
		<p>ಜ್ಞಾನಿಯಾಗಲಿಚ್ಚಿಸುವವನು ಮೊದಲು ಪಾರಾಗಬೇಕಾಗಿರುವುದು ಅಂಜಿಕೆಯಿಂದ. ಭಯವು ನಮ್ಮ ಪರಮ ಶತ್ರುಗಳಲ್ಲಿ ಒಂದು. ಎರಡನೆಯದೆ ನಿಮಗೆ ತಿಳಿಯುವವರೆಗೆ ಯಾವುದನ್ನೂ ನಂಬದೆ ಇರುವುದು. ಸದಾಕಾಲದಲ್ಲಿಯೂ ''ನಾನು ದೇಹವಲ್ಲ, ಮನಸ್ಸಲ್ಲ, ಆಲೋಚನೆಯಲ್ಲ, ಅಂತಃಕರಣವೂ ಅಲ್ಲ. ನಾನು ಆತ್ಮ” ಎಂದು ಯೋಚಿಸಿ. ನೀವು ಎಲ್ಲವನ್ನೂ ಆಚೆಗೆ ಕಿತ್ತೊಗೆದರೆ ನಿಜವಾದ ಆತ್ಮವೊಂದೇ ಉಳಿಯುವುದು. ಜ್ಞಾನಿಗಳ ಧ್ಯಾನ ಎರಡು ಬಗೆಯದು. ಯಾವುದೆಲ್ಲ ನಮ್ಮ ನಿಜಸ್ವರೂಪವಲ್ಲವೋ ಅದನ್ನೆಲ್ಲ ಅಲ್ಲಗಳೆಯುವುದು ಮತ್ತು ನಮ್ಮ ನಿಜಸ್ವರೂಪ ವಾಗಿರುವ ಸಚ್ಚಿದಾನಂದ ಆತ್ಮವನ್ನು ಒತ್ತಿಹೇಳುವುದು. ನಿಜವಾದ ಜಿಜ್ಞಾಸು ಯಾವಾಗಲೂ ಮುಂದೆ ನುಗ್ಗಬೇಕು, ಧೈರ್ಯದಿಂದ ವಿಚಾರದ ಪರಮಾವಧಿಯನ್ನು ಮುಟ್ಟಬೇಕು. ದಾರಿಯ ಮಧ್ಯದಲ್ಲಿ ಎಲ್ಲಿಯೂ ನಿಲ್ಲುವುದಕ್ಕೆ ಆಗುವುದಿಲ್ಲ. ನಾವು ನೇರಮಾರ್ಗವನ್ನು ಅನುಸರಿಸಿದರೆ ಎಲ್ಲವನ್ನೂ ತ್ಯಜಿಸಬೇಕು. ಕೊನೆಗೆ ನಾವು ತ್ಯಜಿಸಲಾಗದ, ಇಲ್ಲವೆನ್ನಲಾಗದ ನಿಜವಾದ ''ನಾನು' ಎಂಬುದಕ್ಕೆ ಬರುತ್ತೇವೆ. ಆ 'ನಾನೇ' ಜಗತ್ತಿನ ಸಾಕ್ಷಿ, ಪ್ರಭು, ತುದಿಮೊದಲಿಲ್ಲದುದು, ಅನಂತ, ಆದರೆ ಈಗ ಅದು ನಮ್ಮ ಕಣ್ಣಿಗೆ ಕಾಣದಂತೆ ಹಲವು ಅಜ್ಞಾನದ ಆವರಣಗಳು ಅದನ್ನು ಮುತ್ತಿವೆ. ಆದರೂ ಅದು ಎಂದಿನಂತೆಯೇ ಇದೆ.</p>
		<p>ಎರಡು ಹಕ್ಕಿಗಳು ಒಂದು ಮರದ ಮೇಲಿದ್ದವು. ಮೇಲಿರುವ ಹಕ್ಕಿ ಶಾಂತವಾಗಿತ್ತು, ಗಂಭೀರವಾಗಿತ್ತು, ಸುಂದರವಾಗಿತ್ತು, ಪೂರ್ಣವಾಗಿತ್ತು. ಕೆಳಗೆ ಇರುವ ಹಕ್ಕಿ ಯಾವಾಗಲೂ ರೆಂಬೆಯಿಂದ ರೆಂಬೆಗೆ ನೆಗೆಯುತ್ತ, ಒಂದು ಸಲ ಸಿಹಿಹಣ್ಣನ್ನು ತಿಂದು ಸಂತೋಷದಿಂದ ನಲಿಯುತ್ತ, ಇನ್ನೊಂದು ಸಲ ಕಹಿಹಣ್ಣನ್ನು ತಿಂದು ದುಃಖದಿಂದ ಸೊರಗುತ್ತ ಇತ್ತು. ಒಂದು ದಿನ ಎಂದಿಗಿಂತ ಹೆಚ್ಚು ಕಹಿಯಾದ ಹಣ್ಣನ್ನು ತಿಂದು ವ್ಯಥೆಪಡುತ್ತಿದ್ದಾಗ, ಮೇಲಿರುವ, ಶಾಂತವಾಗಿರುವ, ಗಂಭೀರವಾಗಿರುವ ಹಕ್ಕಿಯನ್ನು ನೋಡಿ ನಾನು ಅದರಂತೆ ಇದ್ದಿದ್ದರೆ!?' ಎಂದು ಕೊಂಚ ಅದರ ಹತ್ತಿರ ನೆಗೆಯಿತು. ಆದರೆ ಸ್ವಲ್ಪ ಹೊತ್ತಿನಲ್ಲೇ ತಾನು ಅದರಂತೆ ಇರಬೇಕು ಎಂಬುದನ್ನು ಮರೆತು ಪುನಃ ಸಿಹಿ-ಕಹಿ ಹಣ್ಣುಗಳನ್ನು ತಿಂದು ಸುಖದುಃಖಗಳಲ್ಲಿ ಸಿಕ್ಕಿ ತೊಳಲಹತ್ತಿತು. ಪುನಃ ಮೇಲೆ ನೋಡಿತು. ಶಾಂತಭಾವದಲ್ಲಿ ಗಂಭೀರವಾಗಿರುವ ಹಕ್ಕಿಯ ಸಮಿಾಪಕ್ಕೆ ತೆರಳಿತು. ಅನೇಕ ಸಲ ಹೀಗೆಯೇ ಆಗಿ ಕೊನೆಗೆ ಅದು ಮೇಲಿನ ಹಕ್ಕಿಯ ಅತ್ಯಂತ ಸಮಿಾಪಕ್ಕೆ ಹೋಯಿತು. ಆ ಹಕ್ಕಿಯ ಪುಕ್ಕದ ಕಾಂತಿ ಕಣ್ಣು ಕೋರೈಸಿತು. ಅದರಲ್ಲೇ ಮಗ್ನವಾಯಿತು. ಕೊನೆಗೆ ಅದಕ್ಕೆ ಆಶ್ಚರ್ಯವಾಯಿತು. ಇರುವುದು ಒಂದೇ ಒಂದು ಹಕ್ಕಿ ಎಂದು ಅದಕ್ಕೆ</p>
		<p>ತಿಳಿಯಿತು. ಇದುವರೆಗೂ ತಾನೇ ಮೇಲಿನ ಹಕ್ಕಿ ಆಗಿದ್ದೆ ಎಂದೂ, ತನಗೆ ಈಗ ಮಾತ್ರ ಅದು ಗೊತ್ತಾಯಿತು ಎಂದೂ ಅರಿಯಿತು. ಮಾನವನು ಆ ಕೆಳಗಿನ ಹಕ್ಕಿಯಂತೆ. ಅವನು ಪರಮಾದರ್ಶದ ಕಡೆಗೆ ಹೋಗಲು ಸತತ ಯತ್ನಿಸಿದರೆ, ಕೊನೆಗೆ ತಾನೇ ಆ ಪರಮಾತ್ಮನಾಗಿರುವವನು, ಉಳಿದುದೆಲ್ಲ ಭ್ರಾಂತಿ ಎಂದು ಅವನಿಗೆ ಗೊತ್ತಾಗುವುದು. ಎಲ್ಲ ವಿಧದ ಪ್ರಕೃತಿಯ ಪಾಶಗಳಿಂದ ಮತ್ತು ನಂಬಿಕೆಗಳಿಂದ ಪಾರಾಗುವುದೇ ನಿಜವಾದ ಜ್ಞಾನ. ಜ್ಞಾನಿ ಯಾವಾಗಲೂ 'ಓಂ ತತ್ಸತ್' ಅದೊಂದೇ ಸತ್ಯ ಎಂಬುದನ್ನು ಗಮನದಲ್ಲಿಡಬೇಕು. ಕೇವಲ ಏಕತೆಯೇ ಜ್ಞಾನಯೋಗದ ತಳಹದಿ. ಇದನ್ನೇ ಅದ್ದೆ ತ ಎನ್ನುವುದು. ಇದೇ ವೇದಾಂತದ ಮೂಲತತ್ಯ, ಸಾರಸರ್ವಸ್ವ. ಬ್ರಹ್ಮ ಒಂದೇ ಸತ್ಯ ಉಳಿದುದೆಲ್ಲ ಮಿಥ್ಯ. "ನಾನೇ ಬ್ರಹ್ಮ . ಇದನ್ನು ಪದೇಪದೇ ನಮ್ಮ ಸಹಜ ಸ್ವಭಾವವಾಗುವವರೆಗೆ ಮನನ ಮಾಡಿದರೆ ಮಾತ್ರ ಎಲ್ಲ ವಿಧವಾದ ದ್ವಂದ್ವಗಳಿಂದ, ಪಾಪ ಪುಣ್ಯಗಳಿಂದ, ಸುಖದುಃಖಗಳಿಂದ, ಅಳುನಗೆಗಳಿಂದ ಪಾರಾದ, ಏಕಮೇವಾದ್ವಿತೀಯವಾದ, ಸನಾತನವಾದ, ಅವಿಕಾರಿಯಾದ ಅನಂತವು ನಾವೇ ಎಂಬುದು ಗೊತ್ತಾಗುವುದು.</p>
		<p>ಜ್ಞಾನಯೋಗಿಗೆ ಅತಿ ಸಂಕುಚಿತ ಮತಭಾಂತನಲ್ಲಿರುವ ತೀವ್ರತೆ ಇರಬೇಕು, ಆದರೂ ಮನಸ್ಸು ಆಗಸದಷ್ಟು ವಿಶಾಲವಾಗಿರಬೇಕು. ಅವನು ತನ್ನ ಮನಸ್ಸನ್ನು ಸಂಪೂರ್ಣವಾಗಿ ನಿಗ್ರಹಿಸಬೇಕು. ಬೌದ್ಧ ಅಥವಾ ಕೈಸ್ತನಾಗಲು ಸಾಧ್ಯವಾಗಬೇಕು. ಭಿನ್ನ ಭಿನ್ನ ಭಾವನೆಗಳಿಗೆ ಇಚ್ಛಾನುಸಾರ ಮಾರ್ಪಡಲು ಸಾಧ್ಯವಾಗಬೇಕು. ಆದರೂ ನಿತ್ಯಸಾಮರಸ್ಯವನ್ನು ತೊರೆಯದಂತೆ ಇರಬೇಕು. ನಿರಂತರ ಸಾಧನೆಯಿಂದ ಮಾತ್ರ ಇಂತಹ ನಿಗ್ರಹವನ್ನು ಸಂಪಾದಿಸಲು ಸಾಧ್ಯ. ಭಿನ್ನತೆಗಳೆಲ್ಲಾ ಇರುವುದು ಏಕದಲ್ಲಿ. ಆದರೆ ನಾವು ಮಾಡುವ ಕ್ರಿಯೆಯೊಂದಿಗೆ ತಾದಾತ್ಮಭಾವವನ್ನು ಹೊಂದಕೂಡದು. ಆತ್ಮನನ್ನಲ್ಲದೆ ಮತ್ತಾವುದನ್ನೂ ಕುರಿತು ಕೇಳಕೂಡದು, ನೋಡಕೂಡದು, ಮಾತನಾಡಕೂಡದು. ನಮ್ಮ ಮನಸ್ಸನ್ನೆಲ್ಲಾ ತೀವ್ರವಾಗಿ ಅದರಲ್ಲಿ ನೆಟ್ಟಿರಬೇಕು. ಹಗಲು ರಾತ್ರಿ, ನಿಮಗೆ ನೀವೇ '</p>
		<p>ಸೋಹಂ, ಸೋsಹಂ'' ಎಂದು ಹೇಳಿಕೊಳ್ಳಿ.</p>
		<p>ವೇದಾಂತ ತತ್ವದ ಆಚಾರ್ಯಶ್ರೇಷ್ಠರೇ ಶ್ರೀ ಶಂಕರಾಚಾರ್ಯರು. ಅವರು ಶುದ್ದ ಯುಕ್ತಿಯ ಸಹಾಯದಿಂದ ವೇದಗಳಿಂದ ವೇದಾಂತ ತತ್ತ್ವವನ್ನು ಕಡೆದು, ಅದರ ಆಧಾರದ ಮೇಲೆ ಅದ್ಭುತವಾದ ಜ್ಞಾನಸೌಧವನ್ನು ಕಟ್ಟಿ, ಅದನ್ನು ತಮ್ಮ ಭಾಷ್ಯದಲ್ಲಿ ಬೋಧಿಸಿರುವರು. ಬ್ರಹ್ಮವನ್ನು ಕುರಿತಾಗಿ ಇರುವ ಹಲವು ಪರಸ್ಪರ ವಿರೋಧವಾದ ಅಭಿಪ್ರಾಯಗಳನ್ನು ಒಂದುಗೂಡಿಸಿ, ಇರುವುದೊಂದೇ ಅನಂತ ಸತ್ಯವೆಂಬುದನ್ನು ತೋರಿರುವರು. ವ್ಯಕ್ತಿಯು ತನ್ನ ಊರ್ಧಮುಖ ಗಮನದಲ್ಲಿ ನಿಧಾನವಾಗಿ ಮುಂದುವರಿಯಬೇಕಾಗಿರುವುದರಿಂದ, ಹಲವು ರೀತಿಯ ವ್ಯಾಖ್ಯಾನಗಳೆಲ್ಲ ವಿವಿಧ ವ್ಯಕ್ತಿಗಳ ಸಾಮರ್ಥ್ಯಕ್ಕೆ ಆವಶ್ಯಕವೆಂಬುದನ್ನು ತೋರಿದರು. ಏಸುವಿನ ಬೋಧನೆಯಲ್ಲಿ</p>
		<p>ಕೂಡ ನಾವು ಇದನ್ನೇ ನೋಡುವೆವು, ಶೋತೃಗಳ ಸಾಮರ್ಥ್ಯಕ್ಕೆ ತಕ್ಕಂತೆ ತನ್ನ ಬೋಧನೆಯನ್ನು ಅವನು ಹೊಂದಿಸಿಕೊಂಡನು. ಮೊದಲು ಸ್ವರ್ಗದಲ್ಲಿರುವ ತಂದೆಯ ವಿಷಯವಾಗಿ ಹೇಳಿ, ಅವನನ್ನು ಪ್ರಾರ್ಥಿಸಿ ಎಂದು ಬೋಧಿಸಿದನು. ಅನಂತರ ಒಂದು ಮೆಟ್ಟಲು ಮೇಲೆ ಹೋಗಿ “ನಾನು ದ್ರಾಕ್ಷಿಯ ಬಳ್ಳಿ, ನೀವು ಅದರ ಟೊಂಗೆಗಳು'' ಎಂದನು. ಕೊನೆಗೆ ಅವರಿಗೆ ನಾನು ಮತ್ತು ನನ್ನ ತಂದೆ ಒಂದೇ”, “ಸ್ವರ್ಗಲೋಕ ನಿಮ್ಮಲ್ಲಿಯೇ ಇರುವುದು'' ಎಂಬ ಶ್ರೇಷ್ಠ ಸತ್ಯವನ್ನು ಬೋಧಿಸಿದನು. ಶಂಕರಾಚಾರ್ಯರು ಮನುಷ್ಯತ್ವ, ಮುಮುಕ್ಷುತ್ವ ಮತ್ತು ಸತ್ಯವನ್ನು ತೋರಬಲ್ಲ ಮಹಾಗುರುವಿನ ಆಶೀರ್ವಾದ ಈ ಮೂರೂ ಭಗವತ್ ಕೃಪೆಯಿಂದ ಲಭಿಸುವುವು ಎಂದು ಹೇಳುವರು. ಈ ಮೂರು ಸೌಲಭ್ಯಗಳೂ ನಮಗೆ ಒದಗಿದರೆ ನಮ್ಮ ಮುಕ್ಕಿ ಕರಗತವಾದಂತೆಯೇ. ಜ್ಞಾನ ಒಂದೇ ನಮ್ಮನ್ನು ಬಂಧನದಿಂದ ಪಾರುಮಾಡಬಲ್ಲದು. ಆದರೆ ಜ್ಞಾನದೊಂದಿಗೆ ಶೀಲವೂ ಇರಬೇಕು.</p>
		<p>ಇರುವುದೊಂದೇ, ಪ್ರತಿಯೊಂದು ಜೀವಿಯೂ ಪೂರ್ಣ, ಪ್ರತಿಯೊಂದೂ ಅದೇ ಆಗಿರುವುದು, ಅದರ ಅಂಶವಲ್ಲ ಎಂಬುದೇ ವೇದಾಂತದ ಸಾರ. ಪ್ರತಿಯೊಂದು ಹಿಮಮಣಿಯಲ್ಲಿಯ ಸೂರ್ಯ ಪ್ರತಿಬಿಂಬಿಸುತ್ತಿರುವನು. ಅದೇ ಕಾಲ ದೇಶನಿಮಿತ್ತಗಳ ಮೂಲಕ ತೋರುವಾಗ ನಮಗೆ ಜೀವದಂತೆ ಕಾಣಿಸುವುದು. ಆದರೆ ಈ ತೋರಿಕೆಯ ಹಿಂದೆಲ್ಲ ಇರುವುದೊಂದೇ ಸತ್ಯ, ನಿಃಸ್ವಾರ್ಥತೆ ಎಂದರೆ ನಮ್ಮ ಅಲ್ಪತ್ವವನ್ನು ಅಥವಾ ತೋರಿಕೆಯ ಸ್ವಭಾವವನ್ನು ನಿರಾಕರಿಸುವುದು ಎಂದರ್ಥ. ನಾವು ದೇಹ ಎಂದು ಭಾವಿಸಿರುವ ದುಃಖಕರವಾದ ಸೃಷ್ಟದಿಂದ ಪಾರಾಗಬೇಕಾಗಿದೆ. ' ಸೋಹಂ '' ಎಂಬ ಸತ್ಯವನ್ನು ನಾವು ಅರಿಯಬೇಕು. ಸಿಂಧುವಿನಲ್ಲಿ ಬಿದ್ದು ಮಾಯವಾಗಿ ಹೋಗುವ ಬಿಂದುಗಳಲ್ಲ ನಾವು. ಪ್ರತಿಯೊಬ್ಬರೂ ಪೂರ್ಣವಾದ ಆನಂದಸಾಗರ, ನಾವು ಭ್ರಾಂತಿಬಂಧನದಿಂದ ಪಾರಾದ ಮೇಲೆ ಈ ಸತ್ಯವನ್ನು ಅರಿಯುತ್ತೇವೆ. ಅನಂತವನ್ನು ನಾವು ಭಾವಿಸಲು ಆಗುವುದಿಲ್ಲ. ಏಕಮೇವಾದ್ವಿತೀಯಕ್ಕೆ ಎರಡನೆಯದು ಯಾವುದೂ ಇಲ್ಲ. ಇರುವುದೆಲ್ಲಾ ಒಂದೇ, ಈ ಜ್ಞಾನ ಎಲ್ಲರಿಗೂ ಬರುವುದು. ಆದರೆ ಈಗ ಅದನ್ನು ಪಡೆಯುವುದಕ್ಕಾಗಿ ಹೋರಾಡಬೇಕು. ಏಕೆಂದರೆ ಅದು ನಮಗೆ ಬರುವವರೆಗೆ ಮಾನವತೆಗೆ ಶ್ರೇಷ್ಠ ಸಹಾಯವನ್ನು ನೀಡಲಾರೆವು. ಜೀವನ್ಮುಕ್ತನು ಮಾತ್ರ ನಿಜವಾದ ಪ್ರೀತಿಯನ್ನೂ, ದಾನವನ್ನೂ, ಸತ್ಯವನ್ನೂ ಕೊಡಬಲ್ಲ. ಸತ್ಯವೊಂದೇ ನಮ್ಮನ್ನು ಮುಕ್ತರನ್ನಾಗಿ ಮಾಡಬಲ್ಲುದು. ಆಸೆ ನಮ್ಮನ್ನು ಗುಲಾಮರನ್ನಾಗಿ ಮಾಡುವುದು, ಅದು ಎಂದಿಗೂ ತೃಪ್ತಿಗೊಳ್ಳದ ಕ್ರೂರಿ. ಅದು ತನ್ನ ಬಳಿಗೆ ಬಂದವರಿಗೆ ಎಳ್ಳಷ್ಟೂ ವಿರಾಮ ಕೊಡುವುದಿಲ್ಲ. ಆದರೆ ಜೀವನ್ಮುಕ್ತನು, ತಾನೊಬ್ಬನೇ ಇರುವುದು, ತಾನಿಚ್ಚಿಸುವುದು ಯಾವುದೂ ಇಲ್ಲ ಎಂಬ ಜ್ಞಾನದಿಂದ ಎಲ್ಲಾ ಆಸೆಗಳಿಂದಲೂ ಪಾರಾಗಿರುವನು.</p>
		<p>ಮನಸ್ಸೇ ದೇಹ, ಲಿಂಗ, ಜಾತಿ, ಮತ, ಬಂಧನ ಮುಂತಾದ ಭಾಂತಿಗಳನ್ನು ತಂದೊಡ್ಡುವುದು. ಆದಕಾರಣವೇ ಮನಸ್ಸಿಗೆ ಪದೇ ಪದೇ ಈ ಸತ್ಯವನ್ನು ಅದಕ್ಕೆ ಚೆನ್ನಾಗಿ ಮನವರಿಕೆಯಾಗುವ ತನಕ ಒತ್ತಿ ಒತ್ತಿ ಹೇಳುತ್ತಿರಬೇಕು. ನಮ್ಮ ನೈಜ</p>
		<p>ಸ್ವಭಾವವೇ ಆನಂದ. ನಮಗೆ ತಿಳಿದಿರುವ ಸಂತೋಷವೆಲ್ಲ ಅದರ ಒಂದು ಪ್ರತಿಬಿಂಬ ಮಾತ್ರ, ನಮ್ಮ ನೈಜಸ್ವಭಾವದ ಸ್ಪರ್ಶದಿಂದ ಬರುವ ಆನಂದದ ಪರಮಾಣು ಮಾತ್ರ. ಅದು ಸುಖ ದುಃಖಗಳಾಚೆ ಇದೆ. ಇದೇ ವಿಶ್ವದ ನಿತ್ಯಸಾಕ್ಷಿ; ಬದಲಾಗದೆ ಕುಳಿತಿರುವ ಓದುಗ, ಅವನ ಮುಂದೆ ಜೀವನದ ಪುಸ್ತಕದ ಹಾಳೆಗಳು ತೆರೆಯುತ್ತಾ ಹೋಗುವುವು.</p>
		<p>ಸಾಧನದಿಂದ ಯೋಗಪ್ರಾಪ್ತಿ, ಯೋಗದಿಂದ ಜ್ಞಾನ, ಜ್ಞಾನದಿಂದ ಪ್ರೇಮ, ಪ್ರೇಮದಿಂದ ಆನಂದ,</p>
		<p>'ನಾನು, ನನ್ನದು' ಎಂಬುದೇ ಮೌಡ್ಯ. ನಾವು ಅದರಲ್ಲಿ ಬಹಳ ಕಾಲವಿದ್ದು ಅದರಿಂದ ಪಾರಾಗದಷ್ಟು ದುಃಸ್ಥಿತಿಗೆ ಬಂದಿರುವೆವು. ಆದರೂ ನಾವು ಅತ್ಯುನ್ನತವಾದುದನ್ನು ಪಡೆಯಬೇಕಾದರೆ ಅದರಿಂದ ಪಾರಾಗಲೇಬೇಕು. ನಾವು ಹಸನ್ಮುಖಿಗಳಾಗಿರಬೇಕು, ಮಂದಹಾಸದಿಂದ ಕೂಡಿರಬೇಕು. ಅಳುಮೋರೆಯಿಂದ ನಾವು ಆಧ್ಯಾತ್ಮಿಕ ಜೀವಿಗಳಾಗಲಾರೆವು. ಅಧ್ಯಾತ್ಮ ಪರಮಾನಂದಭರಿತವಾಗಿರಬೇಕು. ಏಕೆಂದರೆ ಅದು ಶ್ರೇಷ್ಠ, ಕೇವಲ ದೇಹದಂಡನೆ ನಮ್ಮನ್ನು ಪವಿತ್ರರನ್ನಾಗಿ ಮಾಡಲಾರದು. ದೇವರನ್ನು ಪ್ರೀತಿಸುವ ಭಕ್ತ, ಪರಿಶುದ್ಧನಾದ ಭಕ್ತ, ಏತಕ್ಕೆ ಅಳುಮೋರೆಯಿಂದ ಕೂಡಿರಬೇಕು? ಅವನು ಸಂತೋಷದಿಂದ ನಲಿಯುತಿರುವ ಮಗುವಿನಂತಿರಬೇಕು ನಿಜವಾಗಿ ದೇವರ ಮಗುವಾಗಿರಬೇಕು. ಧರ್ಮದ ಸಾರವೇ ಹೃದಯವನ್ನು ಪರಿಶುದ್ಧಗೊಳಿಸುವುದು. ಪರಂಧಾಮ ನಮ್ಮ ಹೃದಯದಲ್ಲೇ ಇರುವುದು. ಪರಿಶುದ್ಧಾತ್ಮರು ಮಾತ್ರ ಭಗವಂತನನ್ನು ಅಲ್ಲಿ ನೋಡಬಹುದು. ನಾವು ಪ್ರಪಂಚವನ್ನು ಕುರಿತು ಯೋಚಿಸುವಾಗ ಅದು ನಮಗೆ ಕೇವಲ ಪ್ರಪಂಚದಂತೆ ಕಾಣಿಸುವುದು. ಆದರೆ ಇದು ದೇವರು ಎಂಬ ಭಾವನೆಯಿಂದ ಅದನ್ನು ನೋಡಿದರೆ ನಮಗೆ ದೇವರು ದೊರಕುವನು. ಎಲ್ಲಾ ವಸ್ತುಗಳನ್ನೂ, ಎಲ್ಲಾ ವ್ಯಕ್ತಿಗಳನ್ನೂ, ತಾಯಿ ತಂದೆ ಮಕ್ಕಳು ಗಂಡ ಹೆಂಡತಿ ಸ್ನೇಹಿತರು ಶತ್ರುಗಳು ಎಲ್ಲರನ್ನೂ ನಾವು ಈ ದೃಷ್ಟಿಯಿಂದ ನೋಡಬೇಕು. ನಾವು ಎಲ್ಲವನ್ನೂ ಹೃತ್ತೂರ್ವಕವಾಗಿ ಭಗವಂತನಿಂದ ತುಂಬಿದರೆ ಆಗ ಅದು ಹೇಗೆ ಬದಲಾಗುವುದೆಂಬುದನ್ನು ಕುರಿತು ಯೋಚಿಸಿ. ದೇವರಲ್ಲದೆ ಮತ್ತೇನನ್ನೂ ನೋಡಬೇಡಿ. ಆಗ ದುಃಖ ಹೋರಾಟ ವ್ಯಥೆಗಳು - ಇವೆಲ್ಲ ಎಂದೆಂದಿಗೂ ಕೊನೆಗೊಂಡಂತೆ. <sup><a epub:type="noteref" href="999-aside.xhtml#id-001-12">*</a></sup> ಜ್ಞಾನವು ಪಂಥಾತೀತವಾದುದು. ಆದರೆ ಅದು ಯಾವುದೇ ಪಂಥವನ್ನೂ ನಿರಾಕರಿಸುವುದಿಲ್ಲ. ಅಂದರೆ ಅದು ಪಂಥಾತೀತ ಅವಸ್ಥೆಯನ್ನು ಪಡೆದಿದೆ ಎಂದು ಅರ್ಥ, ಜ್ಞಾನಿ ಧ್ವಂಸಮಾಡಲು ಇಚ್ಛಿಸುವುದಿಲ್ಲ. ಎಲ್ಲರಿಗೂ ನೆರವು ನೀಡುವನು. ನದಿಗಳೆಲ್ಲ ಸಾಗರಕ್ಕೆ ಸೇರಿ ಒಂದಾಗುವಂತೆ ಪಂಥಗಳೆಲ್ಲ ಜ್ಞಾನದಲ್ಲಿ ಐಕ್ಯವಾಗಿ ಒಂದಾಗಬೇಕು.</p>
		<p>ಎಲ್ಲದರ ಅಸ್ತಿತ್ವ ಬ್ರಹ್ಮನ ಅಸ್ತಿತ್ವದ ಮೇಲೆ ನಿಂತಿದೆ. ಹೀಗೆ ನಾವು ನೋಡಿದರೆ ಮಾತ್ರ ನಮಗೆ ಸತ್ಯ ಸಿಕ್ಕಬಹುದು. ವೈವಿಧ್ಯವನ್ನು ಎಂದು ನಾವು ನೋಡುವುದಿಲ್ಲವೋ ಆಗ, ನಾನು ಮತ್ತು ನನ್ನ ತಂದೆ ಇಬ್ಬರೂ ಒಂದೇ ಎನ್ನುವುದು ಗೊತ್ತಾಗುವುದು.</p>
		<p>ಕೃಷ್ಣನು ಗೀತೆಯಲ್ಲಿ ಅತ್ಯಂತ ಸ್ಪಷ್ಟವಾಗಿ ಜ್ಞಾನವನ್ನು ಬೋಧಿಸಿರುವನು. ಈ ಮಹಾಕಾವ್ಯವನ್ನು ಸಾಹಿತ್ಯಭಾರತ ಚೂಡಾಮಣಿ ಎನ್ನುವರು. ಇದೊಂದು ಬಗೆಯ ವೇದಭಾಷ್ಯ, ಆಧ್ಯಾತ್ಮಿಕ ಸಂಗ್ರಾಮವನ್ನು ನಾವು ಈ ಜೀವನದಲ್ಲಿಯೇ ಎದುರಿಸಬೇಕು ಎಂಬುದನ್ನು ಅದು ತೋರಿಸುತ್ತದೆ. ಇಲ್ಲಿ ಬೆನ್ನು ತೋರಲಾಗದು. ಅದರಲ್ಲಿರುವುದನ್ನೆಲ್ಲಾ ನಮಗೆ ಕೊಡುವಂತೆ ಬಲಾತ್ಕರಿಸಬೇಕು ಎನ್ನುವುದು ಗೀತೆ, ಜೀವನದಲ್ಲಿ ಮಹೋನ್ನತ ಆದರ್ಶಸಾಧನೆಗೆ ನಡೆಯುವ ಸಂಗ್ರಾಮದ ಪ್ರತೀಕದಂತೆ ಇದೆ ಗೀತೆ. ಆದುದರಿಂದ ಅದನ್ನು ಸಮರಾಂಗಣದ ಹಿನ್ನೆಲೆಯಲ್ಲಿ ಚಿತ್ರಿಸಿರುವುದು ಕಾವ್ಯಪೂರ್ಣವಾಗಿಯೇ ಇದೆ. ಒಂದಕ್ಕೊಂದು ವಿರೋಧಿಸುವ ಎರಡು ಪಕ್ಷಗಳಲ್ಲಿ ಒಂದು ಪಕ್ಷದ ನಾಯಕನಾದ ಅರ್ಜುನನಿಗೆ ಸಾರಥಿಯಂತೆ ಇದ್ದ ಕೃಷ್ಣ. ಅವನು ಅರ್ಜುನನಿಗೆ ವಿಷಾದಪಡಬೇಡ, ಸಾವಿಗೆ ಅಂಜಬೇಡ, ಏಕೆಂದರೆ ನಿಜವಾಗಿಯೂ ನೀನು ಅಮೃತಸ್ವರೂಪನು, ವಿಕಾರವಾಗುವ ಯಾವುದೂ ಮನುಷ್ಯನ ಸಹಜ ಸ್ಥಿತಿಯಲ್ಲ'' ಎಂದು ಬೋಧಿಸುವನು. ಕೃಷ್ಣನು ಪ್ರತಿಯೊಂದು ಅಧ್ಯಾಯದಲ್ಲಿಯೂ ತತ್ಯದ ಮತ್ತು ಧರ್ಮದ ಶ್ರೇಷ್ಠ ಸಿದ್ದಾಂತಗಳನ್ನು ವಿವರಿಸುತ್ತಾನೆ. ಈ ಬೋಧನೆಗಳಿಂದಲೇ ಗೀತೆ ಅಷ್ಟು ಅದ್ಭುತವಾಗಿರುವುದು, ವೇದಾಂತದ ಬಹು ಪಾಲು ತತ್ಯವೆಲ್ಲ ಇದರಲ್ಲಿ ಹುದುಗಿದೆ. ಆತ್ಮ ಅನಂತವಾದುದು; ದೇಹನಾಶದಿಂದ ಅದು ಯಾವ ವಿಕಾರಕ್ಕೂ ಒಳಗಾಗುವುದಿಲ್ಲವೆಂದು ವೇದಗಳು ಬೋಧಿಸುತ್ತವೆ. ಆತ್ಮ ಒಂದು ವೃತ್ತದಂತೆ. ಅದರ ಪರಿಧಿ ಎಲ್ಲೂ ಇಲ್ಲ. ಆದರೆ ಅದರ ಕೇಂದ್ರ ಒಂದು ದೇಹದಲ್ಲಿದೆ. ಮೃತ್ಯುವೆಂದರೆ ಕೇಂದ್ರದ ಬದಲಾವಣೆ ಮಾತ್ರ, ದೇವರು, ಎಲ್ಲೂ ಪರಿಧಿ ಇಲ್ಲದ, ಎಲ್ಲೆಲ್ಲೂ ಕೇಂದ್ರಗಳಿರುವ ಒಂದು ವೃತ್ತದಂತೆ. ನಾವು ದೇಹವೆಂಬ ಸಂಕುಚಿತ ಕೇಂದ್ರದಿಂದ ಪಾರಾದರೆ ನಮ್ಮ ನಿಜಸ್ವರೂಪವಾದ ಬ್ರಹ್ಮವನ್ನು ಕಾಣುತ್ತೇವೆ. <sup><a epub:type="noteref" href="999-aside.xhtml#id-001-13">*</a></sup> ವರ್ತಮಾನವೆಂಬುದು ಭೂತ ಭವಿಷ್ಯತ್ತುಗಳನ್ನು ಬೇರ್ಪಡಿಸುವ ಒಂದು ರೇಖೆ. ಆದಕಾರಣ ನಾವು ವರ್ತಮಾನವನ್ನು ಮಾತ್ರ ಲೆಕ್ಕಿಸುತ್ತೇವೆ ಎಂದು ಯುಕ್ತಿ ಪೂರ್ವಕವಾಗಿ ಹೇಳಲಾಗುವುದಿಲ್ಲ. ಏಕೆಂದರೆ ಭೂತ ಭವಿಷ್ಯತ್ತುಗಳಿಲ್ಲದೆ ವರ್ತಮಾನ ಮಾತ್ರ ನಿಲ್ಲಲಾರದು. ಇದೆಲ್ಲ ಒಂದು ಅಖಂಡವಾದುದು. ಕಾಲದ ಕಲ್ಪನೆ ನಮ್ಮ ಗ್ರಹಣಶಕ್ತಿಯು ನಮ್ಮ ಮೇಲೆ ಹೇರಿರುವ ಒಂದು ನಿಯಮ.</p>
		<p>೩ ಜಗತ್ತನ್ನು ತ್ಯಜಿಸಬೇಕೆಂದು ಜ್ಞಾನವು ಬೋಧಿಸುವುದು; ಆದರೆ ಆ ಕಾರಣಕ್ಕೆ ಜಗತ್ತನ್ನು ನಾವು ಧಿಕ್ಕರಿಸಬೇಕೆಂದು ಅದು ಬೋಧಿಸುವುದಿಲ್ಲ. ಜಗತ್ತಿನಲ್ಲಿದ್ದು ಅದಕ್ಕೆ ಸೇರದಿರುವುದೇ ಸಂನ್ಯಾಸಿಗೆ ನಿಜವಾದ ಪರೀಕ್ಷೆ. ಎಲ್ಲಾ ಧರ್ಮಗಳಲ್ಲಿಯೂ ಒಂದಲ್ಲ ಒಂದು ರೂಪದಲ್ಲಿ ಇಂತಹ ಒಂದು ತ್ಯಾಗವನ್ನು ನಾವು ಸಾಧಾರಣವಾಗಿ ನೋಡುತ್ತೇವೆ. ಎಲ್ಲರನ್ನೂ ಒಂದೇ ಸಮನಾಗಿ ಕಾಣುವಂತೆ, ಸಮತ್ವದರ್ಶನ ಮಾಡುವಂತೆ ಜ್ಞಾನ ಬೋಧಿಸುವುದು. ನಿಂದೆ-ಸ್ತುತಿ, ಶುಭ-ಅಶುಭ, ಶೀತೋಷ್ಣ ಇವುಗಳನ್ನು ಕೂಡ ನಾವು ಒಂದೇ ದೃಷ್ಟಿಯಿಂದ ಸ್ವೀಕರಿಸಲು ಸಿದ್ಧರಾಗಿರಬೇಕು. ಭರತಖಂಡದಲ್ಲಿ ಎಷ್ಟೋ ಜನ</p>
		<p>ಮಹಾತ್ಮರಿರುವರು; ಅವರ ಜೀವನದಲ್ಲಿ ಈ ಸತ್ಯ ಅಕ್ಷರಶಃ ನಿಜವಾಗಿರುವುದು. ಅವರು ಹಿಮಾಲಯದ ಮಂಜಿನ ಮೇಲೆ ಅಥವಾ ದಹಿಸುತ್ತಿರುವ ಮರಳುಕಾಡಿನ ಮೇಲೆ ಬಟ್ಟೆಬರೆಗಳಿಲ್ಲದೆ, ಹೊರಗಿನ ಶೀತೋಷ್ಣಗಳನ್ನು ಗಮನಕ್ಕೆ ತರದೆ ಸಂಚರಿಸುವರು. - ಮೊದಲು, ನಾವು ದೇಹ ಎಂಬ ಮೂಢನಂಬಿಕೆಯನ್ನು ತ್ಯಜಿಸಬೇಕು. ನಾವು ದೇಹವಲ್ಲ. ಅನಂತರ, ನಾವು ಮನಸ್ಸು ಎಂಬ ಮತ್ತೊಂದು ಮೂಢನಂಬಿಕೆ ಹೋಗಬೇಕು. ನಾವು ಮನಸ್ಸಲ್ಲ, ಅದು ಸೂಕ್ಷ್ಮಶರೀರ, ಆತ್ಮನ ಭಾಗವಲ್ಲ. ಎಲ್ಲ ವಸ್ತುಗಳನ್ನೂ 'ದೇಹ' ಎಂಬ ಶಬ್ದದಿಂದ ಕರೆಯುವುದರಿಂದ, ಎಲ್ಲ ವಸ್ತುಗಳಲ್ಲಿಯೂ ಸಾಮಾನ್ಯವಾದ ಒಂದು ತತ್ಯವಿದೆ ಎಂದರ್ಥವಾಗುತ್ತದೆ. ಇದೇ ಅಸ್ತಿತ್ವ. ನಮ್ಮ ದೇಹ, ಅದರ ಹಿಂದೆ ಇರುವ ಚಿಂತನೆಯ ಸಂಕೇತ. ಆ ಚಿಂತನೆಗಳು ಕೂಡ, ಅವುಗಳ ಹಿಂದೆ ಇರುವ ಮತ್ತೊಂದರ ಸಂಕೇತ. ಅದೇ ಏಕಮಾತ್ರ ಅಸ್ತಿತ್ವ, ಆತ್ಮದ ಆತ್ಮ, ವಿಶ್ವಾತ್ಮ, ನಮ್ಮ ಪ್ರಾಣದ ಪ್ರಾಣ, ನಮ್ಮ ನೈಜಸ್ಥಿತಿ. ನಾವು ಎಲ್ಲಿಯವರೆಗೂ ದೇವರಿಂದ ಸ್ವಲ್ಪವಾದರೂ ಬೇರೆ ಎಂದು ಭಾವಿಸುವೆವೋ ಅಲ್ಲಿಯವರೆಗೂ ಭಯ ನಮ್ಮಲ್ಲಿರುವುದು. ಆದರೆ ನಾವೇ ಆ ಒಂದು ಎಂದು ಅರಿತರೆ ಅಂಜಿಕೆ ತೊಲಗುವುದು. ನಾವು ಅಂಜುವುದೇತಕ್ಕೆ ? ಕೇವಲ ತನ್ನ ಇಚ್ಛಾಶಕ್ತಿಯಿಂದ ಜ್ಞಾನಿಯು ಜಗತ್ತನ್ನು ಶೂನ್ಯಗೊಳಿಸಿ, ತನ್ನ ದೇಹ-ಮನಸ್ಸುಗಳನ್ನು ಅತಿಕ್ರಮಿಸಿ ಹೋಗುವನು. ಅವನು ಹೀಗೆ ಅವಿದ್ಯೆಯನ್ನು ನಾಶಮಾಡಿ ತನ್ನ ನೈಜಸ್ಥಿತಿಯನ್ನು ಅರಿಯುವನು. ಸುಖದುಃಖಗಳು ಕೇವಲ ನಮ್ಮ ಇಂದ್ರಿಯಗಳಲ್ಲಿವೆ. ಅವು ನಮ್ಮ ಆತ್ಮವನ್ನು ಸೋ೦ಕಲಾರವು. ಆತ್ಮ ದೇಶ-ಕಾಲ-ನಿಮಿತ್ತಗಳಾಚೆ ಇರುವುದು; ಅದು ಅನಂತ, ವಿಭುವಾಗಿರುವುದು. <sup><a epub:type="noteref" href="999-aside.xhtml#id-001-14">*</a></sup> ಜ್ಞಾನಿಯು ಎಲ್ಲಾ ರೂಪಗಳಿಂದ, ಎಲ್ಲಾ ನಿಯಮಗಳಿಂದ, ಶಾಸ್ತ್ರಗಳಿಂದ ಪಾರಾಗಬೇಕು. ಅವನು ತಾನೇ ಸ್ವತಃ ತನ್ನ ಶಾಸ್ತ್ರವಾಗಿರಬೇಕು. ರೂಪದಿಂದ ಬಂಧಿತರಾಗಿ, ಅದರಂತಾಗಿ ನಾವು ಸಾಯುವೆವು. ಆದರೂ ಜ್ಞಾನಿಯಾದವನು, ಯಾರು ರೂಪವನ್ನು ಮಾರಿ ಹೋಗಲಾರರೋ ಅವರನ್ನು ದೂರಕೂಡದು. ಇನ್ನು ಮೇಲೆ ಅವನು “ನಿನಗಿಂತ ನಾನು ಹೆಚ್ಚು ಪವಿತ್ರನಾದವನು' ಎಂದು ಭಾವಿಸಬಾರದು.</p>
		<p>ನಿಜವಾದ ಜ್ಞಾನಿಯ ಲಕ್ಷಣಗಳು ಇವು: (೧) ಜ್ಞಾನವಲ್ಲದೆ ಮತ್ತೇನನ್ನೂ ಅವನು ಇಚ್ಚಿಸುವುದಿಲ್ಲ. (೨) ಅವನ ಇಂದ್ರಿಯಗಳೆಲ್ಲ ಸಂಪೂರ್ಣ ನಿಗ್ರಹದಲ್ಲಿವೆ. ಅವನು ಗೊಣಗಾಡದೆ ಎಲ್ಲವನ್ನೂ ಅನುಭವಿಸುವನು. ಅವನಿಗೆ ನೆಲವೇ ಹಾಸಿಗೆ ಯಾಗಿ ಆಕಾಶವೇ ಹೊದಿಕೆಯಾದರೂ ಅವನು ಚಿಂತಿಸುವುದಿಲ್ಲ. ಅವನು ರಾಜನ ಅರಮನೆಯಲ್ಲಿದ್ದರೂ ಚಿಂತಿಸುವುದಿಲ್ಲ. ಅವನು ಯಾವ ವ್ಯಥೆಯನ್ನೂ ನಿರಾಕರಿಸುವುದಿಲ್ಲ. ಅವನು ಅದನ್ನೆಲ್ಲಾ ಸಹಿಸುವನು. ಅವನು ಆತ್ಮೀತರ ವಸ್ತುಗಳನ್ನೆಲ್ಲಾ ತ್ಯಜಿಸಿರುವನು. (೩) ಅವನಿಗೆ ಆತ್ಮವನ್ನು ಬಿಟ್ಟು ಉಳಿದುವೆಲ್ಲ ಭ್ರಾಂತಿ ಎಂದು ಗೊತ್ತಿದೆ. (೪) ಮುಕ್ತನಾಗಬೇಕೆಂಬ ಉತ್ಕಟೇಚ್ಛೆ ಅವನಲ್ಲಿರುವುದು. ಪ್ರಚಂಡ ಇಚ್ಛಾಶಕ್ತಿಯಿಂದ ಮನಸ್ಸನ್ನು ಶ್ರೇಷ್ಠ ವಸ್ತುಗಳ ಕಡೆ ತಿರುಗಿಸಿ ಶಾಂತಿಯನ್ನು ಪಡೆಯುವನು. ನಮಗೆ ಶಾಂತಿ ಇಲ್ಲದಿದ್ದರೆ ನಾವು ಮೃಗಗಳಿಗಿಂತ ಯಾವ ರೀತಿಯಲ್ಲಿ</p>
		<p>ಮೇಲು? ಜ್ಞಾನಿ ಸರ್ವವನ್ನೂ ಇತರರಿಗಾಗಿ ಮಾಡುವನು, ದೇವರಿಗಾಗಿ ಮಾಡುವನು, ಕರ್ಮಫಲಗಳನ್ನು ತ್ಯಜಿಸುವನು. ಇಹದಲ್ಲಿ ಮತ್ತು ಪರದಲ್ಲಿ ಯಾವ ಪ್ರತಿಫಲವನ್ನೂ . ಆಶಿಸುವುದಿಲ್ಲ. ಆತ್ಮನಿಗಿಂತ ಹೆಚ್ಚಾಗಿ ಈ ಪ್ರಪಂಚ ನಮಗೆ ಏನನ್ನು ಕೊಡಬಲ್ಲದು? ಅದೊಂದಿದ್ದರೆ ನಮಗೆ ಎಲ್ಲವೂ ಇರುವುದು. ಆತ್ಮವು ಅವಿಭಕ್ತವೆಂದು ವೇದಗಳು ಸಾರುವುವು. ಅದು ಮನಸ್ಸು, ನೆನಪು, ಆಲೋಚನೆ ಅಥವಾ ನಮಗೆ ತಿಳಿದ ಪ್ರಜ್ಞೆಗೆ ಅತೀತವಾಗಿರುವುದು. ಅದರಿಂದ ಎಲ್ಲವೂ ಉದಯಿಸುವುದು. ಯಾವುದರಿಂದ ನಾವು ನೋಡುವೆವೋ, ಕೇಳುವೆವೋ, ಅನುಭವಿಸುವೆವೋ, ಆಲೋಚಿಸುವೆವೋ ಅದೇ ಆತ್ಮ. ವಿಶ್ವದ ಗಮ್ಯಸ್ಥಾನವೇ ಓಂಕಾರ ಅಥವಾ ಏಕ ಅಸ್ತಿತ್ವದೊಂದಿಗೆ ಏಕತೆಯನ್ನು ಪಡೆಯುವುದು. ಜ್ಞಾನಿ, ಎಲ್ಲ ಬಾಹ್ಯ ರೂಪಗಳನ್ನೂ ಮಾರಿರಬೇಕು. ಅವನು ಹಿಂದುವೂ ಅಲ್ಲ, ಬೌದ್ಧನೂ ಅಲ್ಲ, ಕ್ರಿಸ್ತನೂ ಅಲ್ಲ, ಇವೆಲ್ಲವೂ ಆಗಿರುವನು. ಅವನು ಕರವನ್ನೆಲ್ಲಾ ತ್ಯಜಿಸಿರುವನು, ಭಗವಂತನಿಗೆ ಅರ್ಪಿಸಿರುವನು. ಆಗ ಯಾವ ಕರ್ಮವೂ ಅವನನ್ನು ಬಂಧಿಸಲಾರದು. ಜ್ಞಾನಿ ಪ್ರಚಂಡ ವಿಚಾರವಾದಿ, ಅವನು ಎಲ್ಲವನ್ನೂ ಅಲ್ಲಗಳೆಯುವನು. ಅವನು ಹಗಲು ರಾತ್ರಿ ಮಂತ್ರವಿಲ್ಲ, ನಂಬಿಕೆಯಿಲ್ಲ, ಸ್ವರ್ಗನರಕಗಳಿಲ್ಲ, ದೇವಾಲಯಗಳಿಲ್ಲ, ಜಾತಿಕುಲಗಳಿಲ್ಲ, ಆತ್ಮವೊಂದೇ ಇರುವುದು' ಎಂದು ಮನನ ಮಾಡುವನು. ಎಲ್ಲವನ್ನೂ ತ್ಯಜಿಸಿದ ಮೇಲೆ, ತ್ಯಜಿಸಲು ಆಗದ ಯಾವ ಒಂದನ್ನು ಸೇರುತ್ತೇವೋ, ಅದೇ ಆತ್ಮ, ಜ್ಞಾನಿ ಯಾವುದನ್ನೂ ಸುಮ್ಮಸುಮ್ಮನೆ ಸ್ವೀಕರಿಸುವುದಿಲ್ಲ. ಶುದ್ದ ಯುಕ್ತಿಯಿಂದ ಮತ್ತು ಪ್ರಚಂಡ ಇಚ್ಛಾಶಕ್ತಿಯಿಂದ ಪ್ರತಿಯೊಂದನ್ನೂ, ನಿರ್ವಾಣವನ್ನು ಪಡೆಯುವತನಕ, ವಿಶ್ಲೇಷಣೆ ಮಾಡುವನು. ನಿರ್ವಾಣವೆಂದರೆ ಎಲ್ಲ ಸಾಪೇಕ್ಷಗಳ ಅಳಿವು. ಈ ಸ್ಥಿತಿಯನ್ನು ವಿವರಿಸುವುದಕ್ಕೆ ಆಗುವುದಿಲ್ಲ, ಊಹಿಸುವುದಕ್ಕೂ ಆಗುವುದಿಲ್ಲ. ಜ್ಞಾನವನ್ನು ಪ್ರಾಪಂಚಿಕ ಪ್ರತಿಫಲಗಳ ದೃಷ್ಟಿಯಿಂದ ಎಂದೂ ಅಳೆಯಬಾರದು. ಕಣ್ಣಿಗೆ ಕಾಣಿಸದಷ್ಟು ಮೇಲೆ ಹಾರಿಹೋದರೂ ಕೊಳೆತು ನಾರುವ ಮಾಂಸದ ಚೂರೊಂದಕ್ಕಾಗಿ ತಕ್ಷಣ ನೆಲಕ್ಕೆ ಇಳಿದುಬರುವ ರಣಹದ್ದಿನಂತೆ ಇರಬೇಡಿ. ದೀರ್ಘಾಯುಷ್ಯ, ಐಶ್ವರ್ಯ, ವ್ಯಾಧಿಗಳನ್ನು ಗುಣ ಮಾಡುವುದು ಇತ್ಯಾದಿಗಳನ್ನು ಕೇಳಬೇಡಿ. ಕೇವಲ ಮುಕ್ತಿಯನ್ನು ಮಾತ್ರ ಬೇಡಿ.</p>
		<p>ನಾವು ಸಚ್ಚಿದಾನಂದ ಸ್ವರೂಪರು. ವಿಶ್ವದ ಕೊನೆಯ ಸಾಮಾನೀಕರಣವೇ ಸತ್. ಅದಕ್ಕೇ ನಾವಿರುವುದು. ಅದು ನಮಗೆ ಗೊತ್ತಿದೆ. ಶುದ್ಧ ಸತ್ಯದ ನೈಜಸ್ಥಿತಿಯೇ ಆನಂದ. ಆಗಾಗ ಪರಮಾನಂದದ ಕ್ಷಣಿಕ ಅನುಭವ ನಮಗೆ ಆಗುವುದು. ಆಗ ನಾವು ಏನನ್ನೂ ಕೇಳುವುದಿಲ್ಲ, ಏನನ್ನೂ ಕೊಡುವುದಿಲ್ಲ, ಪರಮಾನಂದವಲ್ಲದೆ ನಮಗೇನೂ ಗೊತ್ತಿರುವುದಿಲ್ಲ. ಅದು ಪುನಃ ಮಾಯವಾಗುವುದು. ಪುನಃ ಈ ಸೃಷ್ಟಿಯ ಲೀಲೆ ನಮ್ಮ ಕಣ್ಣ ಮುಂದೆ ಸುಳಿಯುವುದು. ಆಗ ಇವೆಲ್ಲ ದೇವರೆಂಬ ಏಕಮಾತ್ರ ಸತ್ಯದ ತಳಹದಿಯ ಮೇಲೆ ಮೂಡಿಸಿದ ಚಿತ್ರಕಲೆಯಂತೆ ತೋರುವುದು. ನಾವು ಪುನಃ ಈ ಜಗತ್ತಿಗೆ ಬಂದು, ನಿರಪೇಕ್ಷವನ್ನು ಸಾಪೇಕ್ಷದಂತೆ ನೋಡಿದಾಗ, ಸಚ್ಚಿದಾನಂದವು ಮೂರು ಕವಲೊಡೆದಂತೆ ಕಾಣುವುದು. ಅದೇ ತಂದೆ, ಮಗ ಮತ್ತು 'ಹೋಲಿ ಗೋಸ್ಟ್ (ಪವಿತ್ರಾತ್ಮ)'', ಸತ್ ಅಂದರೆ ಸೃಷ್ಟಿ ತತ್ಯ, ಚಿತ್ ಅಂದರೆ ಮಾರ್ಗದರ್ಶಕ ತತ್ತ್ವ,</p>
		<p>ಆನಂದ ಎಂದರೆ ಸಾಕ್ಷಾತ್ಕಾರ ತತ್ಯ, ಎಂದರೆ ಏಕದೊಡನೆ ಐಕ್ಯವಾಗುವುದು. ಯಾರಿಗೂ ಸತ್ ಎಂಬುದು ಚಿತ್ತಿನ ಸಹಾಯವಿಲ್ಲದೆ ಗೋಚರಿಸುವುದಿಲ್ಲ. ಆದಕಾರಣವೇ ಏಸುವು 'ಮಗನ ಮೂಲಕ ಅಲ್ಲದೆ ಯಾರೂ ತಂದೆಯನ್ನು ನೋಡಲಾರರು' ಎಂದು ಹೇಳುವುದು. ಈಗ, ಇಲ್ಲಿ, ನಿರ್ವಾಣವನ್ನು ಪಡೆಯಬಹುದು; ಅದಕ್ಕಾಗಿ ಸಾಯುವವರೆಗೂ ಕಾಯಬೇಕಾಗಿಲ್ಲ ಎನ್ನುವುದು, ವೇದಾಂತ, ನಿರ್ವಾಣವೇ ಆತ್ಮಸಾಕ್ಷಾತ್ಕಾರ. ಒಂದು ಕ್ಷಣವಾದರೂ ಅದನ್ನು ಸಾಕ್ಷಾತ್ಕರಿಸಿಕೊಂಡರೆ ಈ ಭ್ರಾಂತಿಯಿಂದ ಹುಟ್ಟಿದ ವ್ಯಕ್ತಿತ್ವದಿಂದ ವ್ಯಕ್ತಿ ಪುನಃ ಬದ್ದನಾಗಲಾರನು. ನಮಗೆ ಕಣ್ಣಿರುವುದರಿಂದ ನಾವು ತೋರಿಕೆಯ ಜಗತ್ತನ್ನು ನೋಡಬೇಕಾಗಿದೆ. ಆದರೆ ನೋಡುವಾಗಲೆಲ್ಲಾ ಅದರ ನೈಜಸ್ಥಿತಿ ಅರಿವಾಗುತ್ತದೆ. ಅದರ ಸತ್ತ್ವರೂಪ ನಮಗೆ ಗೊತ್ತಾಗಿದೆ. ಅದು ವಿಕಾರವಾಗದೆ ಇರುವ ಆತ್ಮನನ್ನು ಮರೆಮಾಡಿರುವ ತೆರೆ, ತೆರೆ ಜಾರಿದಾಗ ಅದರ ಹಿಂದೆ ಇರುವ ಆತ್ಮ ಗೋಚರಿಸುವುದು, ಬದಲಾವಣೆಯೆಲ್ಲಾ ತೆರೆಯಲ್ಲಿದೆ, ಪುಣ್ಯಾತ್ಮನಲ್ಲಿ ತೆರೆಯು ತುಂಬ ತೆಳ್ಳಗಿರುವುದು. ಸತ್ಯವು ಹೆಚ್ಚು ಆತ೦ಕವಿಲ್ಲದೆ ಅವನ ಮೂಲಕ ವ್ಯಕ್ತವಾಗುವುದು. ಪಾಪಾತ್ಮನಲ್ಲಿ ಪುಣ್ಯಾತ್ಮನಲ್ಲಿರುವಂತೆಯೇ ಆತ್ಮನಿರುವುದು. ಆದರೆ ತೆರೆ ದಟ್ಟವಾಗಿರುವುದರಿಂದ ಅದು ನಮಗೆ ಗೋಚರವಾಗುವುದಿಲ್ಲ.</p>
		<p>ಏಕತೆ ಕಂಡಾಗ ಮಾತ್ರ ಎಲ್ಲ ವಿಚಾರಕ್ರಿಯೆ ನಿಲ್ಲುವುದು. ಆದಕಾರಣವೇ ಮೊದಲು ನಾವು ವಿಶ್ಲೇಷಣೆಮಾಡಿ ಅನಂತರ ಸಮುಚ್ಚಯಗೊಳಿಸಬೇಕು. ವಿಜ್ಞಾನಪ್ರಪಂಚದಲ್ಲಿ ಸರ್ವವ್ಯಾಪಿಯಾದ ಒಂದು ಶಕ್ತಿಯನ್ನು ಅನ್ವೇಷಣೆ ಮಾಡುವಾಗ ಭಿನ್ನಭಿನ್ನ ಶಕ್ತಿಗಳಿಗೆ ಇರುವ ವೈವಿಧ್ಯ ಕ್ರಮೇಣ ಕಡಿಮೆಯಾಗುತ್ತ ಬರುವುದು. ಭೌತಿಕಶಾಸ್ತ್ರವು ಅಂತಿಮ ಐಕ್ಯವನ್ನು ಅರಿತಾಗ ಅದು ತನ್ನ ಗುರಿಯನ್ನು ಮುಟ್ಟಿದಂತೆ. ಆ ಏಕತೆಯಲ್ಲೇ ಶಾಂತಿ ನೆಲಸಿರುವುದು. ಜ್ಞಾನವೇ ಪರಮಗುರಿ.</p>
		<p>ವಿಜ್ಞಾನಗಳಲ್ಲೆಲ್ಲಾ ಅತಿ ಉತ್ಕೃಷ್ಟವಾದುದು ಧರ್ಮ. ಅದು ಬಹಳ ಹಿಂದೆಯೇ ಅಂತಿಮ ಏಕತೆಯನ್ನು ಕಂಡುಹಿಡಿಯಿತು. ಅದನ್ನು ಸೇರುವುದೇ ಜ್ಞಾನಯೋಗದ ಗುರಿ. ವಿಶ್ವದಲ್ಲಿರುವುದು ಒಂದು ಆತ್ಮ, ಇತರ ಕೆಳಗಿನ ಜೀವಗಳೆಲ್ಲ ಅದರ ಆವಿರ್ಭಾವಗಳು. ಆತ್ಮವು ಈ ಆವಿರ್ಭಾವಗಳೆಲ್ಲವನ್ನೂ ಮಾರಿ ಅನಂತವಾಗಿರುವುದು. ಸರ್ವವೂ ಬ್ರಹ್ಮಮಯ - ಪಾಪಿ, ಯತಿ, ಕುರಿಮರಿ, ವ್ಯಾಘ್ರ, ಕೊಲೆಪಾತಕಿ ಕೂಡ. ಅವರಲ್ಲಿ ಏನಾದರೂ ಸತ್ಯವಿದ್ದರೆ, ಬ್ರಹ್ಮನಲ್ಲದೇ ಬೇರೆಯಲ್ಲ. ಏಕೆಂದರೆ ಅದಲ್ಲದೆ ಬೇರಾವುದೂ ಇಲ್ಲವೇ ಇಲ್ಲ. 'ಏಕಂ ಸತ್ ವಿಪ್ರಾ ಬಹುಧಾ ವದನಿ.” ಈ ಜ್ಞಾನಕ್ಕಿಂತ ಮಿಗಿಲಾದುದು ಮತ್ತಾವುದೂ ಇಲ್ಲ. ಯಾರು ಯೋಗದಿಂದ ಪರಿಶುದ್ಧರಾಗಿರುವರೋ ಅವರಿಗೆ ಮಿಂಚಿನಂತೆ ಇದು ಹೊಳೆಯುವುದು. ಯಾರು ಯೋಗದಿಂದ ಮತ್ತು ಧ್ಯಾನದಿಂದ ಪರಿಶುದ್ಧರಾಗಿ ಅಣಿಯಾಗಿರುವರೋ ಅವರ ಸಾಕ್ಷಾತ್ಕಾರ ಹೆಚ್ಚು ಹೆಚ್ಚು ಸ್ಪಷ್ಟವಾಗುತ್ತಾ ಬರುವುದು. ನಾಲ್ಕು ಸಾವಿರ ವರ್ಷಗಳ ಹಿಂದೆ ಇದನ್ನು ಕಂಡುಹಿಡಿದರು. ಆದರೆ ಇದು ಇನ್ನೂ ಇಡೀ ಜನಾಂಗದ ಸ್ವತ್ತಾಗಿಲ್ಲ; ಎಲ್ಲೋ ಕೆಲವೇ ವ್ಯಕ್ತಿಗಳ ಸ್ವಂತ ಅನುಭವವಾಗಿದೆ.</p>
		<p>ಮಾನವರೆಂದು ಕರೆಸಿಕೊಳ್ಳುವವರೆಲ್ಲಾ ಇನ್ನೂ ನಿಜವಾಗಿ ಮಾನವರಾಗಿಲ್ಲ. ಪ್ರತಿಯೊಬ್ಬರೂ ತಮ್ಮ ಮನಸ್ಸಿನ ಮೂಲಕ ಈ ಪ್ರಪಂಚವನ್ನು ಅಳೆಯಬೇಕಾಗಿದೆ. ಉತ್ತಮ ತಿಳಿವಳಿಕೆ ಪಡೆಯುವುದು ಬಹಳ ಕಷ್ಟ. ಅನೇಕರಿಗೆ ಸೂಕ್ಷ್ಮಕ್ಕಿಂತ ಸ್ಕೂಲವೇ ಹೆಚ್ಚು ಪ್ರಧಾನ. ಇದನ್ನು ಉದಾಹರಿಸುವ ಒಂದು ಕಥೆಯಿದೆ. ಬೊಂಬಾಯಿಯಲ್ಲಿ ಇಬ್ಬರು ಇದ್ದರು. ಅವರಲ್ಲಿ ಒಬ್ಬ ಹಿಂದೂ ಮತ್ತೊಬ್ಬ ಜೈನ. ಅವರು ಒಬ್ಬ ಶ್ರೀಮಂತ ವ್ಯಾಪಾರಿಯ ಮನೆಯಲ್ಲಿ ಚದುರಂಗ ಆಡುತ್ತಿದ್ದರು. ಮನೆ ಸಮುದ್ರದ ಪಕ್ಕದಲ್ಲಿ ಇತ್ತು. ಆಟಕ್ಕೆ ಬಹಳ ಹೊತ್ತುಹಿಡಿಯಿತು. ಅವರು ಬಿಸಿಲು ಮಚ್ಚಿನ ಮೇಲೆ ಇದ್ದಾಗ ಸಮುದ್ರದ ಉಬ್ಬರ ಇಳಿತ ಅವರನ್ನು ಆಕರ್ಷಿಸಿತು. ಒಬ್ಬ ಇದನ್ನು ಒಂದು ಕಥೆಯ ಮೂಲಕ ವಿವರಿಸತೊಡಗಿದ. ದೇವತೆಗಳು ಆಟಕ್ಕಾಗಿ ಸಮುದ್ರದ ನೀರನ್ನು ದೊಡ್ಡದೊಂದು ಹಳ್ಳಕ್ಕೆ ಹಾಕಿ ಪುನಃ ಅದನ್ನೇ ತೆಗೆಯುತ್ತಿರುವರು ಎಂದ. ಮತ್ತೊಬ್ಬ “ಇಲ್ಲ, ದೇವತೆಗಳು ನೀರನ್ನು ಒಂದು ಬೆಟ್ಟದ ಮೇಲಕ್ಕೆ ತಮ್ಮ ಉಪಯೋಗಕ್ಕೆ ಒಯ್ಯುವರು; ಕೆಲಸ ಆದಮೇಲೆ ನೀರನ್ನು ಪುನಃ ಸಮುದ್ರಕ್ಕೆ ಹಾಕುವರು” ಎಂದನು. ಅಲ್ಲಿದ್ದ ಒಬ್ಬ ತರುಣ ವಿದ್ಯಾರ್ಥಿ ಇದನ್ನು ನೋಡಿ ನಕ್ಕ. “ಆ ಉಬ್ಬರವಿಳಿತಕ್ಕೆ ಕಾರಣ ಚಂದ್ರನ ಆಕರ್ಷಣೆ ಎಂಬುದು ನಿಮಗೆ ಗೊತ್ತಿಲ್ಲವೇ'' ಎಂದ. ಇದನ್ನು ಕೇಳಿದ ಇಬ್ಬರೂ ಕೋಪದಿಂದ ಆ ಹುಡುಗನ ಕಡೆಗೆ ತಿರುಗಿ, “ಏನು, ನಮ್ಮನ್ನು ಮೂರ್ಖರೆಂದು ಭಾವಿಸುವೆಯಾ? ಚಂದ್ರನ ಬಳಿ ಅಲೆಗಳನ್ನು ಎಳೆಯುವುದಕ್ಕೆ ಬೇಕಾದಷ್ಟು ಉದ್ದದ ಹಗ್ಗಗಳು ಇವೆ ಎಂದು ನಂಬುವಷ್ಟು ನಾವು ಮೂರ್ಖರೊ?” ಎಂದು ಕೇಳಿದರು. ಇಂತಹ ಅವಿವೇಕದ ವಿವರಣೆಯನ್ನು ಒಪ್ಪಿಕೊಳ್ಳುವುದಕ್ಕೆ ಅವರು ಎಳ್ಳಷ್ಟೂ ಇಷ್ಟಪಡಲಿಲ್ಲ. ಅಷ್ಟು ಹೊತ್ತಿಗೆ ಮನೆಯ ಯಜಮಾನ ಬಂದ. ಇಬ್ಬರೂ ಅವನನ್ನು ತೀರ್ಪುಕೊಡು ಎಂದರು. ಅವನು ವಿದ್ಯಾವಂತ, ಅವನಿಗೆ ನಿಜಾಂಶ ಗೊತ್ತಿತ್ತು. ಆದರೆ ಚದುರಂಗ ಆಡುವವರಿಗೆ ಇದು ಅರ್ಥವಾಗುವಂತೆ ಇಲ್ಲ ಎಂಬುದನ್ನು ತಿಳಿದು, ವಿದ್ಯಾರ್ಥಿಗೆ ಸುಮ್ಮನಿರುವಂತೆ ಸನ್ನೆ ಮಾಡಿ, ಇವರಿಗೆ ಉಬ್ಬರವಿಳಿತ ಹೇಗೆ ಆಗುತ್ತದೆ ಎಂಬುದನ್ನು ವಿವರಿಸತೊಡಗಿದನು. ಅದನ್ನು ಕೇಳಿದಾಗ ಚದುರಂಗ ಆಡುತ್ತಿದ್ದವರಿಗೆ ತುಂಬಾ ತೃಪ್ತಿಯಾಯಿತು. ಅವನ ವಿವರಣೆ ಹೀಗಿತ್ತು: "ದೂರದಲ್ಲಿ ಸಮುದ್ರದ ಒಳಗೆ ದೊಡ್ಡದೊಂದು ಸ್ಪಂಜಿನ ಬೆಟ್ಟವಿದೆ. ನೀವಿಬ್ಬರೂ ಸ್ಪಂಜನ್ನು ನೋಡಿರಬಹುದು. ನಾನು ಹೇಳುವುದು ನಿಮಗೆ ಗೊತ್ತಿದೆ ತಾನೆ? ಈ ಸ್ಪಂಜಿನ ಬೆಟ್ಟ ಬೇಕಾದಷ್ಟು ನೀರನ್ನು ಹೀರಿಕೊಂಡಾಗ ಸಮುದ್ರ ಇಳಿಯುವುದು. ಆಮೇಲೆ ದೇವತೆಗಳು ಬಂದು ಆ ಬೆಟ್ಟದ ಮೇಲೆ ಕುಣಿದಾಗ, ಅವರ ಭಾರದಿಂದ ಬೆಟ್ಟ ಕೆಳಗೆ ಕುಗ್ಗಿ ಹೀರಿಕೊಂಡ ನೀರೆಲ್ಲಾ ಹೊರಗೆ ಬಂದಾಗ ಸಮುದ್ರ ಉಬ್ಬುವುದು, ಉಬ್ಬರವಿಳಿತಕ್ಕೆ ಇದೇ ಕಾರಣ, ಗೊತ್ತಾಯಿತೆ? ಇದು ಎಷ್ಟು ವಿಚಾರಯುಕ್ತವಾಗಿದೆ ಮತ್ತು ಸುಲಭವಾಗಿದೆ ! ಇದು ನಿಮಗೆ ಚೆನ್ನಾಗಿ ಅರ್ಥವಾಗುವುದು,'' ಚಂದ್ರನ ಆಕರ್ಷಣೆಯಿಂದ ಸಮುದ್ರ ಮೇಲೇಳುವುದೆಂಬುದನ್ನು ಅಲ್ಲಗಳೆದಿದ್ದವರಿಗೆ ಸ್ಪಂಜಿನ ಬೆಟ್ಟ ಮತ್ತು ಅದರ ಮೇಲೆ ಕುಣಿದಾಡುವ ದೇವತೆಗಳು ಇದರಲ್ಲಿ ನಂಬಲು ಅಸಾಧ್ಯವಾಗಿರುವುದು ಏನೂ ಇರಲಿಲ್ಲ.</p>
		<p>ದೇವತೆಗಳು ಅವರಿಗೆ ನಿಜವಾಗಿದ್ದರು, ಅವರು ನಿಜವಾಗಿ ಸ್ಪಂಜನ್ನು ನೋಡಿದ್ದರು. ಇವೆರಡರಿಂದ ಸಮುದ್ರದಲ್ಲಿ ಆಗುವ ಬದಲಾವಣೆಯನ್ನು ಗ್ರಹಿಸುವುದು ಸುಲಭವಾಗಿತ್ತು.</p>
		<p>- ಸತ್ಯದ ಪರೀಕ್ಷೆ ಇರುವುದು ನೆಮ್ಮದಿಯಲ್ಲಿ ಅಲ್ಲ. ಅದಕ್ಕೆ ವಿರೋಧವಾಗಿ, ಸತ್ಯ ಅನೇಕ ವೇಳೆ ನೆಮ್ಮದಿಗೆ ಭಂಗ ತರುವುದು. ಒಬ್ಬ ನಿಜವಾಗಿ ಸತ್ಯವನ್ನು ಪಡೆಯಬೇಕೆಂದು ಇದ್ದರೆ ಅವನು ನೆಮ್ಮದಿಯನ್ನು ನೆಚ್ಚಕೂಡದು. ಎಲ್ಲವನ್ನೂ ತ್ಯಜಿಸುವುದು ಬಹಳ ಕಷ್ಟ. ಆದರೆ ಜ್ಞಾನಿ ಇದನ್ನು ಮಾಡಬೇಕು. ಅವನು ಪರಿಶುದ್ದನಾಗಬೇಕು, ಆಸೆಯನ್ನೆಲ್ಲಾ ನಿರ್ಮೂಲಮಾಡಬೇಕು, ದೇಹದ ಮೇಲಿನ ಅಭಿಮಾನವನ್ನೆಲ್ಲಾ ತ್ಯಜಿಸಬೇಕು. ಆಗ ಮಾತ್ರ ಪರಮಸತ್ಯದ ಪರಂಜ್ಯೋತಿ ಅವನಲ್ಲಿ ಬೆಳಗುವುದು, ತಾಗ ಆವಶಕ, ಅಲಾತ್ಮನ ಬಲಿಯೇ ಎಲ್ಲ ಧರ್ಮಗಳ ಮೂಲ ಸತ್ಯ. ಆದಕಾರಣವೇ ತ್ಯಾಗ ಎಲ್ಲಾ ಧರ್ಮಗಳಲ್ಲಿಯೂ ಒಂದು ಅತಿ ಮುಖ್ಯವಾದ ಅಂಶವಾಗಿದೆ. ದೇವತೆಗಳ ಪ್ರೀತ್ಯರ್ಥವಾಗಿ ಮಾಡಿದ ದಾನಗಳ ಹಿಂದೆ ಏಕಮಾತ್ರ ನಿಜವಾದ, ಯಾವುದನ್ನು ನಾವು ತ್ಯಾಗ ಎಂದು ಅಸ್ಪಷ್ಟವಾಗಿ ತಿಳಿದುಕೊಂಡಿದ್ದೇವೆಯೋ ಅದರ ಭಾವನೆ ಇದೆ. ಆ ನಿಜವಾದ ತ್ಯಾಗವೇ ತೋರಿಕೆಯ ವ್ಯಕ್ತಿತ್ವವನ್ನು ವಿಸರ್ಜಿಸುವುದು, ಅದರ ಮೂಲಕ ಮಾತ್ರ ನಾವು ಪರಮಾತ್ಮನನ್ನು ಸಾಕ್ಷಾತ್ಕಾರ ಮಾಡಿಕೊಳ್ಳಬಹುದು. ಜ್ಞಾನಿ ದೇಹವನ್ನು ರಕ್ಷಿಸಲು ಪ್ರಯತ್ನಿಸಕೂಡದು. ಅದನ್ನು ಹಾಗೆ ಮಾಡಲು ಇಚ್ಚಿಸಲೂ ಕೂಡದು. ಅವನು ಧೀರನಾಗಿ ಸತ್ಯವನ್ನು ಅನುಸರಿಸಬೇಕು, ಪ್ರಪಂಚ ನಾಶವಾದರೂ ಚಿಂತೆಯಿಲ್ಲ. ಯಾರು ಕೇವಲ ಮೂಢಾಚಾರಗಳನ್ನು ಅನುಸರಿಸುವರೋ ಅವರು ಎಂದಿಗೂ ಹೀಗೆ ಮಾಡಲಾರರು. ಇದು ನಾವು ಒಂದು ಜೀವನದಲ್ಲಿ ಮಾಡಬೇಕಾದ ಕೆಲಸ ಅಲ್ಲ, ನೂರಾರು ಜನ್ಮಗಳ ಕೆಲಸ, ಎಲ್ಲೋ ಕೆಲವು ಧೀರಮತಿಗಳಿಗೆ ಮಾತ್ರ ಅಂತರಾತ್ಮನನ್ನು ಸಂದರ್ಶಿಸುವ, ಸ್ವರ್ಗ, ಈಶ್ವರ ಇವುಗಳನ್ನೂ ಮತ್ತು ಎಲ್ಲಾ ಫಲಾಪೇಕ್ಷೆಯನ್ನೂ ತುಚ್ಛವಾಗಿ ನೋಡುವ ಧೈರ್ಯವಿದೆ. ಇದನ್ನು ಮಾಡುವುದಕ್ಕೆ ವಜ್ರಸಂಕಲ್ಪ ಇರಬೇಕು. ಅನುಮಾನಿಸುವುದೂ ಕೂಡ ಅತಿ ಮನೋದೌರ್ಬಲ್ಯದ ಕುರುಹು. ಮಾನವನು ಯಾವಾಗಲೂ ಪೂರ್ಣನು, ಇಲ್ಲದೆ ಇದ್ದರೆ. ಅವನೆಂದಿಗೂ ಪೂರ್ಣನಾಗುತ್ತಿರಲಿಲ್ಲ. ಆದರೆ ಅವನು ಅದನ್ನು ತಿಳಿಯಬೇಕಾಗಿದೆ. ಮಾನವನು ಬಾಹ್ಯ ಕಾರಣಗಳಿಂದ ಬಂಧಿತನಾಗಿದ್ದರೆ ಅವನು ಕೇವಲ ಮರ್ತನಾಗುತ್ತಿದ್ದನು. ನಿರುಪಾಧಿಕವಾದುದು ಮಾತ್ರ ಅಮೃತವಾಗಬಲ್ಲದು. ಯಾವುದೂ ಆತ್ಮನ ಮೇಲೆ ಪ್ರಭಾವವನ್ನು ಬೀರಲಾರದು, ಇದು ಕೇವಲ ಭ್ರಾಂತಿ. ಆದರೆ ಮನುಷ್ಯ ತಾನು ಆತ್ಮನೆಂದು ಅರಿಯಬೇಕು. ತಾನು ದೇಹ ಅಥವಾ ಮನಸ್ಸು ಎಂದು ಭಾವಿಸಬಾರದು. ಅವನು ತಾನು ಕೇವಲ ಸಾಕ್ಷಿ ಎಂದು ತಿಳಿಯಲಿ. ಆಗ ತನ್ನೆದುರಿಗಿರುವ ಅದ್ಭುತ ದೃಶ್ಯದ ಸೊಬಗನ್ನು ಆನಂದಿಸಬಲ್ಲನು. ಅವನು ನಾನೇ ವಿಶ್ವ, ನಾನೇ ಬ್ರಹ್ಮ'' ಎಂದು ಹೇಳಿಕೊಳ್ಳಲಿ. ಮನುಷ್ಯ ಎಂದು ತಾನೇ ಆ ಏಕವೆಂದು ಭಾವಿಸುವನೋ, ಆಗ ಅವನಿಗೆ ಎಲ್ಲವೂ ಸಾಧ್ಯವಾಗುವುದು. ಆಗ ಪಂಚಭೂತಗಳೆಲ್ಲಾ ಅವನ ಆಜ್ಞಾಧಾರಕ ವಾಗುವುವು. ಶ್ರೀರಾಮಕೃಷ್ಣರು ಹೇಳುತ್ತಿದ್ದಂತೆ, ಬೆಣ್ಣೆಯನ್ನು</p>
		<p>ತೆಗೆದಾದ ಮೇಲೆ ಅದನ್ನು ನೀರಿನಲ್ಲಿ ಬೇಕಾದರೂ ಇಡಬಹುದು, ಮಜ್ಜಿಗೆಯಲ್ಲಿ ಬೇಕಾದರೂ ಇಡಬಹುದು, ಅದು ಕರಗಿಹೋಗುವುದಿಲ್ಲ. ಅದರಂತೆಯೆ ಮಾನವ ಒಮ್ಮೆ ಆತ್ಮಸಾಕ್ಷಾತ್ಕಾರವನ್ನು ಪಡೆದನೆಂದರೆ ಅವನು ಮತ್ತೊಮ್ಮೆ ಪ್ರಪಂಚದ ಭ್ರಾಂತಿಗೆ ಬೀಳುವುದಿಲ್ಲ.</p>
		<p>ವಿಮಾನದ ಮೇಲಿನಿಂದ ನೋಡಿದರೆ ಕೆಳಗಿರುವ ಹಳ್ಳದಿಣ್ಣೆಗಳು ಕಾಣುವುದಿಲ್ಲ. ಅದರಂತೆಯೇ ಮನುಷ್ಯ ಉತ್ತಮನಾದರೆ ಅವನಿಗೆ ಒಳ್ಳೆಯ ಜನರು ಮತ್ತು ಕೆಟ್ಟ ಜನರು ಎಂದು ಭೇದ ಕಾಣುವುದಿಲ್ಲ. ಮಡಕೆಯನ್ನು ಒಂದು ಸಲ ಸುಟ್ಟಮೇಲೆ ಪುನಃ ಅದರ ಆಕಾರವನ್ನು ಬದಲಾಯಿಸಲಾಗುವುದಿಲ್ಲ. ಅದರಂತೆಯೇ ಒಮ್ಮೆ ದೇವರ ಸ್ಪರ್ಶವನ್ನು ಪಡೆದು ಜ್ಞಾನವೆಂಬ ಬೆಂಕಿಯಲ್ಲಿ ಬೆಂದ ಮೇಲೆ ಜೀವಿಯು ಪುನಃ ಬದಲಾಗುವುದಿಲ್ಲ. ತಮ್ಮ ಎಂದರೆ ಸಂಸ್ಕೃತದಲ್ಲಿ ಸ್ಪಷ್ಟ ದೃಷ್ಟಿ ಎಂದು ಮತ್ತು ಆನುಷ್ಟಾನಿಕ ತತ್ವವೇ ಧರ್ಮ. ಕೇವಲ ಊಹೆಯ ಸಿದ್ದಾಂತಗಳನ್ನು ಭರತಖಂಡದಲ್ಲಿ ಅಷ್ಟು ಗೌರವಿಸುವುದಿಲ್ಲ. ಅಲ್ಲಿ ಯಾವ ಚ ರ್ಚೂ ಇಲ್ಲ, ಮತವಿಲ್ಲ, ಮೂಢನಂಬಿಕೆಗಳಿಲ್ಲ. ಇರುವ ಎರಡು ದೊಡ್ಡ ಪಂಗಡಗಳೇ ದೈತ ಮತ್ತು ಅದೈತ. ದೈತಿಗಳು 'ಭಗವಂತನ ಕೃಪೆಯೇ ಮುಕ್ತಿಗೆ ಮಾರ್ಗ. ಒಂದು ಸಲ ಜಾರಿಗೆ ಬಂದ ಕರ್ಮನಿಯಮವನ್ನು ಯಾರೂ ನಿಲ್ಲಿಸಲಾರರು. ಕರ್ಮಕ್ಕೆ ಬದ್ದನಾಗದ ದೇವರು ಮಾತ್ರ ತನ್ನ ಕೃಪೆಯಿಂದ ಕರ್ಮಬಂಧನವನ್ನು ಮುರಿಯಲು ನಮಗೆ ಸಹಾಯಮಾಡುವನು” ಎನ್ನುವರು. ಅದೈತಿಗಳು ಹೀಗೆ ಹೇಳುವರು: “ಈ ಪ್ರಕೃತಿಯ ಹಿಂದೆ ಸ್ವತಂತ್ರವಾಗಿರುವುದು ಯಾವುದೋ ಒಂದು ಇದೆ. ಈ ನಿಯಮಗಳಿಗೆ ಒಳಗಾಗದ ಅದನ್ನು ಕಂಡ ಮೇಲೆಯೇ ನಮಗೆ ಸ್ವಾತಂತ್ರ್ಯ, ಸ್ವಾತಂತ್ರ್ಯವೇ ಮುಕ್ತಿ.' ದೈತವು ದಾರಿಯಲ್ಲಿರುವ ಕೇವಲ ಒಂದು ಘಟ್ಟ. ಅದೈತ ದಾರಿಯ ತುದಿ, ಪರಿಶುದ್ದ ನಾಗುವುದೇ ಮುಕ್ತನಾಗುವುದಕ್ಕೆ ನೇರ ಹಾದಿ. ನಾವು ಯಾವುದನ್ನು ಸಂಪಾದಿಸುತ್ತೇವೆಯೋ ಅದು ಮಾತ್ರ ನಮ್ಮದು. ಯಾವ ಅಧಿಕಾರವೂ, ನಂಬಿಕೆಯೂ ನಮ್ಮನ್ನು ಪಾರುಮಾಡಲಾರದು. ದೇವರೊಬ್ಬನಿದ್ದರೆ ಎಲ್ಲರೂ ಅವನನ್ನು ನೋಡಬೇಕು. ಈಗ ತುಂಬಾ ಸೆಕೆ ಇದೆ ಎಂದು ಯಾರೂ ಹೇಳಬೇಕಾಗಿಲ್ಲ. ಎಲ್ಲರೂ ತಮಗೆ ತಾವೇ ಅದನ್ನು ತಿಳಿಯಬಹುದು. ಇದರಂತೆಯೇ ದೇವರೂ ಕೂಡ ಇರಬೇಕು. ಎಲ್ಲರ ಪ್ರಜ್ಞೆಯಲ್ಲಿಯೂ ಅವನೊಂದು ಅನುಭವವಾಗಿರಬೇಕು. ಪಾಶ್ಚಾತ್ಯರು ಯಾವುದನ್ನು ಪಾಪ ಎನ್ನುತ್ತಾರೆಯೋ ಅದನ್ನು ಹಿಂದೂಗಳು ಒಪ್ಪಿಕೊಳ್ಳುವುದಿಲ್ಲ. ದುಷ್ಕೃತ್ಯಗಳು ಪಾಪವಲ್ಲ. ಇವನ್ನು ಮಾಡುವುದರಿಂದ ನಾವು ದೇವರಿಗೆ ಕೋಪವನ್ನುಂಟುಮಾಡುವುದಿಲ್ಲ. ಇದರಿಂದ ನಮಗೆ ಮಾತ್ರ ಹಾನಿ, ನಾವು ಅದಕ್ಕೆ ತಕ್ಕ ಶಿಕ್ಷೆಯನ್ನು ಅನುಭವಿಸಬೇಕು. ಬೆಂಕಿಯೊಳಗೆ ಬೆರಳಿಡುವುದೊಂದು ಪಾಪವಲ್ಲ. ಯಾರು ಅದರಲ್ಲಿ ಬೆರಳಿಡುವರೋ ಅವರ ಕೈಗಳು ಸುಡುವುದರಲ್ಲಿ ಸಂದೇಹವಿಲ್ಲ. ಎಲ್ಲ ಕರ್ಮಗಳಿಂದ ಕೆಲವು ಪರಿಣಾಮಗಳು ಉಂಟಾಗುವುವು. ಪ್ರತಿಯೊಂದು ಕರ್ಮವೂ ಮಾಡಿದವನಿಗೆ ಹಿಂತಿರುಗುವುದು. ಟೆನಿಟೇರಿಯನಿಸಮ್ (ದೇವರು, ಮಗ ಮತ್ತು ಹೋಲಿಗೋಸ್ಟ್ - ಇವು ಒಟ್ಟಿಗೆ</p>
		<p>ಇರುವುದು ) ಎಂಬುದು ಯೂನಿಟೇರಿಯಾನಿಸಮ್ (ದೇವರು ಮತ್ತು ಮನುಷ್ಯ ಎಂದೆಂದಿಗೂ ಬೇರೆ ಎಂದು ಹೇಳುವುದು ) ಎಂಬುದಕ್ಕಿಂತ ಉತ್ತಮ ಸಿದ್ಧಾಂತ. ನಾವು ಭಗ ವಂತನ ಮಕ್ಕಳೆಂದು ಭಾವಿಸುವುದು, ಮೇಲೆ ಹೋಗಲು ಮೊದಲ ಮೆಟ್ಟಲು. ನಾವೆಲ್ಲ ಒಂದು, ನಾವೆಲ್ಲ ಆತ್ಮ ಎಂದು ಭಾವಿಸುವುದೇ ಕೊನೆಯ ಮೆಟ್ಟಲು.</p>
		<p>ಶಾಶ್ವತವಾದ ದೇಹ ಏತಕ್ಕೆ ಇರಬಾರದು ಎಂದು ಕೇಳುವುದೇ ಕುತರ್ಕ. ಕೆಲವು ಬದಲಾವಣೆಯಾಗುವ ಧಾತುಗಳ ಸಂಯೋಗಕ್ಕೆ ದೇಹ ಎಂದು ಹೆಸರು. ದೇಹ ಬದಲಾಗುವುದು; ಸ್ವಭಾವತಃ ಅದು ಅಶಾಶ್ವತ. ನಾವು ಬದಲಾಗದೆ ಇದ್ದರೆ ನಮಗೆ ದೇಹವೇ ಇರುತ್ತಿರಲಿಲ್ಲ. ಕಾಲ-ದೇಶ-ನಿಮಿತ್ತಗಳ ಆಚೆ ಇರುವ ವಸ್ತು ವಸ್ತುವೇ ಅಲ್ಲ, ಕಾಲ ದೇಶಗಳು ನಮ್ಮಲ್ಲಿವೆ. ನಾವು ಮಾತ್ರ ಶಾಶ್ವತ. ರೂಪಗಳೆಲ್ಲ ಕ್ಷಣಿಕ. ಆದಕಾರಣವೇ ಧರ್ಮಗಳೆಲ್ಲ ದೇವರಿಗೆ ಆಕಾರವಿಲ್ಲವೆನ್ನುವುವು. ಮಿನಾಂಡರ್ ಎಂಬುವನು ಗ್ರೀಕೊಬ್ಯಾಕ್ಷಿಯದ ರಾಜ. ಕ್ರಿ.ಪೂ. ೧೫೦ರಲ್ಲಿ ಅವನನ್ನು ಒಬ್ಬ ಬೌದ್ಧ ಭಿಕ್ಕು ಬೌದ್ಧ ಧರ್ಮಕ್ಕೆ ಸೇರಿಸಿ ಅವನನ್ನು ಮಿಲಿಂದ ಎಂದು ಕರೆಯತೊಡಗಿದನು. ಅವನು ತನ್ನ ಗುರುವಾದ ತರುಣ ಭಿಕ್ಷುವನ್ನು, ಬುದ್ದನಂತಹ ಧರ್ಮಾತ್ಮರು ತಪ್ಪುಮಾಡಬಲ್ಲರೆ, ಅಥವಾ ತಪ್ಪು ತಿಳಿದುಕೊಳ್ಳಬಲ್ಲರೆ ಎಂದು ಕೇಳಿದ. ಅದಕ್ಕೆ ಅವನು ಕೊಟ್ಟ ಉತ್ತರ: ಸಿದ್ದನಿಗೆ ಗೌಣ ವಿಷಯಗಳು ತಿಳಿಯದೆ ಇರಬಹುದು. ಆದರೆ ಅವನ ಅನುಭವ ಎಂದಿಗೂ ತಪ್ಪಾಗಿರುವುದಿಲ್ಲ, ಅವನ ಅಂತರ್ಚೋತಿ ಎಂದಿಗೂ ತಪ್ಪು ತಿಳಿದುಕೊಳ್ಳಲಾರದು. ಅವನು ಇಲ್ಲಿ ಈಗಲೇ ಸಿದ್ಧನಾಗಿರುವನು. ವಿಶ್ವದ ಸಾರ, ವಿಶ್ವದ ರಹಸ್ಯವೆಲ್ಲಾ ಅವನಿಗೆ ಗೊತ್ತಿದೆ. ಆ ಸಾರವನ್ನು ಕಾಲದೇಶಗಳ ಪ್ರಪಂಚದಲ್ಲಿ ಹೇಗೆ ವ್ಯಕ್ತವಾಗಿದೆ ಎಂದು ಬಿಡಿಬಿಡಿಯಾಗಿ ಅವನಿಗೆ ಗೊತ್ತಿಲ್ಲದೆ ಇರಬಹುದು. ಅವನಿಗೆ ಜೇಡಿಮಣ್ಣು ಚೆನ್ನಾಗಿ ಗೊತ್ತಿದೆ. ಆದರೆ ಅದರಿಂದ ಯಾವ ಯಾವ ಪದಾರ್ಥಗಳನ್ನು ಮಾಡಬಹುದೆಂಬುದು ಅವನಿಗೆ ಗೊತ್ತಿಲ್ಲದೆ ಇರಬಹುದು. ಸಿದ್ದನಿಗೆ ಆತ್ಮದ ಪರಿಚಯವಾಗಿದೆ. ಆದರೆ ಅದರ ಆವಿರ್ಭಾವದ ಪ್ರತಿಯೊಂದು ರೂಪರೇಖೆಗಳೂ ಅವನಿಗೆ ಗೊತ್ತಿಲ್ಲದೆ ಇರಬಹುದು. ನಮ್ಮಂತೆಯೇ ಅವನೂ ಕೂಡ ಸಾಪೇಕ್ಷಜ್ಞಾನವನ್ನು ಪಡೆಯಬೇಕಾಗಿದೆ. ಆದರೆ ಅವನು ತನ್ನಲ್ಲಿರುವ ಅದ್ಭುತಶಕ್ತಿಯಿಂದ ಬಹಳ ಬೇಗ ಕಲಿತುಕೊಳ್ಳಬಹುದು.</p>
		<p>ಸಂಪೂರ್ಣ ನಿಗ್ರಹಕ್ಕೆ ಬಂದ ಮನಸ್ಸಿನ ಅದ್ಭುತಶಕ್ತಿಯನ್ನು ಯಾವ ವಸ್ತುವಿನ ಮೇಲೆ ಬೀರಿದರೂ ಅದರ ರಹಸ್ಯ ನಮ್ಮ ವಶವಾಗುವುದು. ಇದನ್ನು ತಿಳಿದಿರುವುದು ಬಹು ಮುಖ್ಯ. ಏಕೆಂದರೆ ಇದರಿಂದ ಸಾಪೇಕ್ಷ ಜ್ಞಾನದ ಸಂಬಂಧದಲ್ಲಿ, (ನಮಗೆ ತಿಳಿದಿರುವಂತೆ, ) ಬುದ್ಧ ಅಥವಾ ಏಸುವಿನ ತಪ್ಪು ತಿಳಿವಳಿಕೆಯನ್ನು ವಿವರಿಸಲು ಸುಲಭವಾಗುವುದು. ಶಿಷ್ಯರು ಗುರುಗಳ ಸಂದೇಶವನ್ನು ತಪ್ಪು ತಿಳಿದುಕೊಂಡು ಬರೆದಿಟ್ಟರು ಎಂದು ನಾವು ಅವರನ್ನು ಹಳಿಯಬೇಕಾಗಿಲ್ಲ. ಅವರು ಹೇಳಿದ್ದರಲ್ಲಿ ಒಂದು</p>
		<p>ಸತ್ಯ, ಮತ್ತೊಂದು ಸತ್ಯವಲ್ಲ ಎನ್ನುವುದು ಆತ ವಂಚನೆ, ಅವನೆಲ ಒಟಿಗೆ ಒಪ್ಪಿಕೊಳ್ಳಿ, ಇಲ್ಲವೆ ತಿರಸ್ಕರಿಸಿ, ಅವರು ಹೇಳಿದುದರಲ್ಲಿ ಸರಿ ಯಾವುದು, ತಪು ಯಾವುದು ಎಂದು . ಹೇಗೆ ಕಂಡುಹಿಡಿಯುವುದು?</p>
		<p>ಯಾವುದಾದರೂ ಒಂದು ಒಮ್ಮೆ ಸಂಭವಿಸಿದರೆ ಅದು ಮತ್ತೊಮ್ಮೆಯೂ ಸಂಭವಿಸಬಹುದು. ಯಾರಾದರೂ ಒಬ್ಬರು ಪೂರ್ಣತೆಯನ್ನು ಪಡೆದರೆ ನಾವೂ ಅದನ್ನು ಪಡೆಯಬಹುದು. ಈಗ, ಮತ್ತು ಇಲ್ಲಿ ನಾವು ಪೂರ್ಣರಾಗದೆ ಇದ್ದರೆ ನಾವು ಊಹಿಸುವ ಯಾವ ಸ್ಥಿತಿಯಲ್ಲಿಯೂ, ಸ್ವರ್ಗ ಅಥವಾ ನಾವು ಊಹಿಸಿಕೊಳ್ಳ ಬಹುದಾದ ಬೇರಾವ ಸ್ಥಿತಿಯಲ್ಲಿಯೂ ಪೂರ್ಣರಾಗಲಾರೆವು. ಏಸುಕ್ರಿಸ್ತ ಪೂರ್ಣಾತ್ಮನಲ್ಲದೆ ಇದ್ದರೆ ಅವನ ಹೆಸರನ್ನು ಹೊತ್ತ ಧರ್ಮ ಕುಸಿದುಬೀಳುವುದು. ಅವನು ಪೂರ್ಣಾತ್ಮನಾಗಿದ್ದರೆ ನಾವೂ ಆಗಬಹುದು. ಪೂರ್ಣಾತ್ಮನು ಏನನ್ನಾದರೂ ನಾವು ಹೇಗೆ ತಿಳಿಯುತ್ತೇವೆಯೋ ಹಾಗೆ ತಿಳಿಯುವುದಿಲ್ಲ. ಏಕೆಂದರೆ ನಮ್ಮ ಜ್ಞಾನವೆಲ್ಲ ಪರಸ್ಪರ ಹೋಲಿಕೆಯಲ್ಲಿದೆ. ನಿರಪೇಕ್ಷದಲ್ಲಿ ಯಾವ ಹೋಲಿಕೆಯೂ ಇಲ್ಲ, ಅದನ್ನು ವರ್ಗಿಕರಿಸುವುದಕ್ಕೆ ಆಗುವುದಿಲ್ಲ. ಹುಟ್ಟುಗುಣವು ಯುಕ್ತಿಯಷ್ಟು ತಪ್ಪು ಮಾಡುವುದಿಲ್ಲ. ಆದರೆ ಯುಕ್ತಿ ಹುಟ್ಟುಗುಣಕ್ಕಿಂತ ಮೇಲು. ಅದು ನಮ್ಮನ್ನು ಒಳ ಅರಿವಿಗೆ ಒಯ್ಯುವುದು. ಆ ಒಳ ಅರಿವು ಯುಕ್ತಿಗಿಂತಲೂ ಮೇಲಿರುವುದು. ಜ್ಞಾನವೇ ಒಳ ಅರಿವಿನ ಮೂಲ. ಅದು ಹುಟ್ಟುಗುಣದಂತೆ ಎಂದಿಗೂ ತಪ್ಪುವುದಿಲ್ಲ. ಆದರೆ ಅದಕ್ಕಿಂತ ಮೇಲಿನ ಕ್ಷೇತ್ರದಲ್ಲಿ ಕೆಲಸಮಾಡುವುದು. ಜೀವಿಗಳ ವಿಕಾಸದಲ್ಲಿ ಮೂರು ಹಂತಗಳಿವೆ: (Subconscious) ಅಪ್ರಜ್ಞೆ: ಇದು ಯಾಂತ್ರಿಕವಾಗಿರುವುದು, ಇದು ತಪ್ಪು ಮಾಡುವುದಿಲ್ಲ : (Conscious) ಪ್ರಜ್ಞೆ, ಇದು ತಿಳಿದುಕೊಳ್ಳುತ್ತದೆ, ತಪ್ಪು ಮಾಡುತ್ತದೆ. (Superconscious) ಅತಿಪ್ರಜ್ಞೆ, ಸ್ಫೂರ್ತಿ, ಇದು ಎಂದಿಗೂ ತಪ್ಪು ಮಾಡುವುದಿಲ್ಲ. ಇವಕ್ಕೆ ಕ್ರಮವಾಗಿ ಪ್ರಾಣಿ, ಮಾನವ ಮತ್ತು ದೇವಮಾನವ - ಇವು ಉದಾಹರಣೆಗಳು. ಪೂರ್ಣಾತ್ಮನಿಗೆ ಉಳಿದಿರುವುದು ಯಾವುದೂ ಇಲ್ಲ, ಅವನು ತನ್ನ ತಿಳಿವಳಿಕೆಯನ್ನು ಪ್ರಯೋಗಿಸಬೇಕು ಅಷ್ಟೆ. ಅವನು ಯಾವ ಫಲಾಪೇಕ್ಷೆಯೂ ಇಲ್ಲದೆ ಜಗತ್ತಿಗೆ ಸಹಾಯ ಮಾಡಲು ಮಾತ್ರ ಬದುಕುತ್ತಾನೆ. ನಮಗೂ ಅವನಿಗೂ ಇರುವ ವ್ಯತ್ಯಾಸ ನಕಾರಾತ್ಮಕವಾದದ್ದು. ಅಸ್ಯಾತ್ಮಕವಾದ ಭಾವನೆ ವಿಶಾಲವಾಗುತ್ತ ಬರುವುದು. ಸರ್ವಸಾಮಾನ್ಯಭಾವನೆಯು ಅತ್ಯಂತ ವಿಶಾಲವಾಗಿರುವುದು. ಅದೇ ನಿಜವಾದ ಅಸ್ತಿತ್ವ,</p>
		<p>'ನಿಯಮವೆನ್ನುವುದು ಬಾಹ್ಯ ಘಟನೆಗಳನ್ನು ವಿವರಿಸುವ ಒಂದು ಮಾನಸಿಕ ಶೀಘ್ರಲಿಪಿ.” ಆದರೆ ನಿಯಮವೆನ್ನುವುದೇ ಬೇರೆ ಇಲ್ಲ. ಒಂದು ವಿಧವಾದ ಘಟನೆಗಳು ಅನುಕ್ರಮವಾಗಿ ನಡೆಯುವುದನ್ನು ನಿರೂಪಿಸುವುದನ್ನೇ ನಾವು ನಿಯಮ ಎಂದು ಕರೆಯುತ್ತೇವೆ. ನಿಯಮವನ್ನು ನಾವು ಅನಿವಾರ್ಯವಾಗಿ ಶರಣಾಗತರಾಗಲೇಬೇಕಾದ ಒಂದು ಮೂಢನಂಬಿಕೆಯನ್ನಾಗಿ ಮಾಡಬಾರದು. ಯುಕ್ತಿಯಲ್ಲಿ ದೋಷ ಇರಲೇಬೇಕಾಗಿದೆ. ಆದರೆ ಆ ತಪ್ಪನ್ನು ಜಯಿಸುವ ಹೋರಾಟವೇ ನಮ್ಮನ್ನು ದೇವತೆಗಳನ್ನಾಗಿ ಮಾಡುವುದು. ರೋಗವೆಂದರೆ ನಮ್ಮ ದೇಹದಲ್ಲಿರುವ ಯಾವುದೋ</p>
		<p>ಒಂದು ದೋಷವನ್ನು ಹೊರದೂಡುವುದಕ್ಕೆ ಪ್ರಕೃತಿಯು ಮಾಡುವ ಹೋರಾಟ. ಹಾಗೆಯೇ ಪಾಪವೆಂದರೆ ನಮ್ಮಲ್ಲಿರುವ ದೈವತ್ವವು ಮೃಗೀಯತೆಯನ್ನು ಹೊರದೂಡಲು ಮಾಡುವ ಪ್ರಯತ್ನ. ನಾವು ದೈವತ್ವಕ್ಕೆ ಏರಬೇಕಾದರೆ ತಪ್ಪನ್ನು ಮಾಡಲೇಬೇಕಾಗಿದೆ.</p>
		<p>ಯಾರಿಗಾಗಿಯೂ ಮರುಗಬೇಡಿ. ಎಲ್ಲರೂ ನಿಮಗೆ ಸರಿಸಮಾನರೆಂದು ಭಾವಿಸಿ. ಮೇಲುಕೀಳೆಂಬ ಮೂಲಪಾಪದಿಂದ ಪಾರಾಗಲು ಯತ್ನಿಸಿ. ನಾವೆಲ್ಲ ಸರಿಸಮಾನರು. ನಾನು ಮೇಲು, ನೀನು ಕೀಳು, ನಾನು ನಿನ್ನನ್ನು ಉದ್ಧಾರಮಾಡಲು ಯತ್ನಿಸುತ್ತೇನೆ ಎಂದು ಭಾವಿಸಬಾರದು. ಸಮಾನತೆಯೇ ಮುಕ್ತನ ಚಿಹ್ನೆ. ಏಸುವು ಜನಸಾಮಾನ್ಯರಲ್ಲಿ ಅವತಾರವೆತ್ತಿ ಅವರೊಡನೆ ಬಾಳಿದ. ಅವನೆಂದಿಗೂ ಅವರಿಗಿಂತ ತಾನು ಮೇಲೆಂದು ಭಾವಿಸಲಿಲ್ಲ. ಪಾಪಿಗಳು ಮಾತ್ರ ಪಾಪವನ್ನು ನೋಡಬಲ್ಲರು. ಮನುಷ್ಯನನ್ನು ನೋಡಬೇಡಿ, ದೇವರನ್ನು ಮಾತ್ರ ನೋಡಿ. ನಾವೇ ನಮ್ಮ ಸ್ವರ್ಗವನ್ನು ಸೃಷ್ಟಿಸುವವರು. ನಾವು ನರಕದಲ್ಲಿ ಕೂಡ ಸ್ವರ್ಗವನ್ನು ನಿರ್ಮಿಸಬಲ್ಲೆವು. ಪಾಪಿಗಳು ನರಕದಲ್ಲಿ ಮಾತ್ರ ಇರುವುದು. ಸುತ್ತಲೂ ನಾವು ಪಾಪಿಗಳನ್ನು ನೋಡಿದರೆ ನಾವು ಕೂಡ ನರಕದಲ್ಲೇ ಇರುವೆವು. ಆತ್ಮವು ಕಾಲದಲ್ಲಿಯೂ ಇಲ್ಲ, ದೇಶದಲ್ಲಿಯೂ ಇಲ್ಲ. ನಾನೇ ಸಚ್ಚಿದಾನಂದಬ್ರಹ್ಮಸ್ವರೂಪ, 'ಸೋsಹಂ' ಎಂಬುದನ್ನು ಸಾಕ್ಷಾತ್ಕಾರ ಮಾಡಿಕೊಳ್ಳಿ. ಹುಟ್ಟುವಾಗ ಸಂತೋಷಪಡಿ. ಸಾಯುವಾಗಲೂ ಸಂತೋಷಪಡಿ. ಯಾವಾಗಲೂ ಭಗವತ್ಪ್ರೇಮದಲ್ಲಿ ಆನಂದಪಡಿ, ದೇಹಬಂಧನದಿಂದ ಪಾರಾಗಿ, ನಾವು ಅದಕ್ಕೆ ಗುಲಾಮರಾಗಿ, ನಮ್ಮನ್ನು ಬಿಗಿದ ಸರಪಳಿಯನ್ನೇ ಅಪ್ಪಿ, ನಮ್ಮ ಗುಲಾಮಗಿರಿಯನ್ನೇ ಪ್ರೀತಿಸುತಿರುವೆವು. ಮುಂದೆಯೂ ಹಾಗೆಯೇ ಇರಬೇಕೆಂದು ಎಂದೆಂದಿಗೂ 'ದೇಹ' 'ದೇಹ' ಎಂದು ಆಶಿಸುತ್ತಿರುವೆವು. ಈ ದೇಹವೆಂಬ ಭಾವನೆಯಲ್ಲಿ ಆಸಕ್ತರಾಗಬೇಡಿ. ಈಗಿನಂತೆಯೇ ಮುಂದೆಯೂ ಇರಬೇಕೆಂದು ಆಶಿಸಬೇಡಿ. ನಮಗೆ ಪ್ರಿಯರಾಗಿರುವವರ ದೇಹವನ್ನಾದರೂ ಸರಿಯೆ ಪ್ರೀತಿಸಲೂ ಬೇಡಿ, ಬಯಸಲೂ ಬೇಡಿ. ಈ ಜೀವನವೇ ನಮ್ಮ ಗುರು. ಸಾವೆಂದರೆ ಪುನಃ ಜನಿಸುವುದಕ್ಕೆ ಮತ್ತೊಂದು ಅವಕಾಶ ದೊರಕಿದಂತೆ. ದೇಹವೇ ನಮ್ಮ ಉಪಾಧ್ಯಾಯ. ಆದರೆ ಆತ್ಮಹತ್ಯೆ ತಪ್ಪು. ಅದು ಉಪಾಧ್ಯಾಯನನ್ನು ಕೊಂದಂತೆ. ಹಾಗೆ ಮಾಡಿದರೆ ಮತ್ತೊಬ್ಬ ಉಪಾಧ್ಯಾಯ ಹಾಜರಾಗುತ್ತಾನೆ. ಆದ್ದರಿಂದ ದೇಹವನ್ನು ಮೀರಿ ಹೋಗುವುದನ್ನು ಕಲಿಯುವವರೆಗೆ ನಮಗೆ ದೇಹದ ಅಗತ್ಯವಿದೆ. ಒಂದು ಹೋದರೆ ಮತ್ತೊಂದು ಬರುವುದು. ಆದರೂ ನಾವೇ ದೇಹವೆಂದು ಭ್ರಮಿಸಕೂಡದು. ದೇಹ ಪೂರ್ಣತೆಯನ್ನು ಪಡೆಯುವುದಕ್ಕೆ ಇರುವ ಒಂದು ಕರಣ ಎಂದು ನೋಡಬೇಕು. ರಾಮಚಂದ್ರನ ಭಕ್ತ ಹನುಮಂತ ಈ ವಾಕ್ಯಗಳ ತತ್ತ್ವವನ್ನು ವ್ಯಕ್ತಪಡಿಸುವನು: 'ಹೇ ರಾಮ, ನಾನು ದೇಹವೆಂದು ಭಾವಿಸಿದಾಗ ನಿನ್ನಿಂದ ಎಂದೆಂದಿಗೂ ಬೇರೆ ಇರುವ ಸೇವಕ. ನಾನು ಜೀವನೆಂದು ಭಾವಿಸಿದಾಗ ನಿನ್ನ ಪರಂಜ್ಯೋತಿಯ ಅಂಶ. ನಾನು ಆತ್ಮವೆಂದು ಭಾವಿಸಿದಾಗ ನಾನು ನೀನೂ ಒಂದೇ.'' ಆದಕಾರಣವೇ ಜ್ಞಾನಿಯು ಆತ್ಮನನ್ನು ಪಡೆಯಲು ಇಚ್ಛಿಸುವನು, ಮತ್ತೇನನ್ನೂ ಅಲ್ಲ.</p>
		<p>ಆಲೋಚನೆ ಬಹಳ ಮುಖ್ಯ. ಏಕೆಂದರೆ ನಾವು ಆಲೋಚಿಸಿದಂತೆ ಆಗುತ್ತೇವೆ. ಹಿಂದೆ ಒಬ್ಬ ಸಂನ್ಯಾಸಿ ಇದ್ದ. ಸಾಧುಮನುಷ್ಯ ಆತ. ಒಂದು ಮರದ ಕೆಳಗೆ ಕುಳಿತುಕೊಂಡು ಇತರರಿಗೆ ಬೋಧಿಸುತ್ತಿದ್ದ. ಅವನು ಹಾಲು-ಹಣ್ಣುಗಳಿಂದಲೇ ಹೊಟ್ಟೆ ಹೊರೆಯುತ್ತ ಬೇಕಾದಷ್ಟು ಪ್ರಾಣಾಯಾಮ ಮಾಡುತ್ತ ತಾನು ತುಂಬಾ ಪವಿತ್ರಾತ್ಮ ಎಂದು ಭಾವಿಸಿದ್ದ. ಅದೇ ಹಳ್ಳಿಯಲ್ಲಿ ಕೆಟ್ಟ ಹೆಂಗಸೊಬ್ಬಳು ಇದ್ದಳು. ಪ್ರತಿದಿನ ಸಂನ್ಯಾಸಿ ಅವಳಿಗೆ ಆಕೆಯ ದುಷ್ಟತನದಿಂದ ನರಕ ಸಂಭವಿಸುವುದೆಂದು ಎಚ್ಚರಿಸುತ್ತಿದ್ದನು. ಆದರೆ ತನ್ನ ಜೀವನೋಪಾಯಕ್ಕೆ ಏಕಮಾತ್ರ ಮಾರ್ಗವಾದ ಕಸುಬನ್ನು ತ್ಯಜಿಸಲು ಆಕೆಗೆ ಆಗಲಿಲ್ಲ. ಆದರೂ ಆ ಸಂನ್ಯಾಸಿ ಅವಳ ಭವಿಷ್ಯವನ್ನು ಕುರಿತು ಹೇಳುವುದನ್ನು ಕೇಳಿ ಭೀತಳಾದಳು. ಅಳುತ್ತ ಭಗವಂತನನ್ನು ನನ್ನನ್ನು ಕ್ಷಮಿಸು, ನನಗೆ ಬೇರೆ ದಾರಿಯೇ ಇಲ್ಲ ಎಂದು ಪ್ರಾರ್ಥಿಸುತ್ತಿದ್ದಳು. ಕೆಲವು ದಿನಗಳಾದ ಮೇಲೆ ಆ ಸಾಧು ಮತ್ತು ದುಷ್ಟ ಹೆಂಗಸು ಇಬ್ಬರೂ ಕಾಲವಾದರು. ದೇವತೆಗಳು ಬಂದು ಆ ಸ್ತ್ರೀಯನ್ನು ದೇವಲೋಕಕ್ಕೆ ಒಯ್ದರು. ಆದರೆ ಯಮದೂತರು ಸಾಧುವನ್ನು ನರಕಕ್ಕೆ ಒಯ್ದರು. ಆಗ ಸಾಧು, 'ನನ್ನನ್ನು ಏತಕ್ಕೆ ನರಕಕ್ಕೆ ಒಯ್ಯುವಿರಿ? ನಾನು ಅತ್ಯಂತ ಪರಿಶುದ್ಧವಾದ ಜೀವನ ನಡೆಸಲಿಲ್ಲವೆ, ಒಳ್ಳೆಯದನ್ನು ಇತರರಿಗೆ ಬೋಧಿಸಲಿಲ್ಲವೆ? ನನ್ನನ್ನು ನರಕಕ್ಕೆ ಒಯ್ಯುವುದು ಏತಕ್ಕೆ? ಇವಳನ್ನು ಸ್ವರ್ಗಕ್ಕೆ ಒಯ್ಯುವುದು ಏತಕ್ಕೆ?' ಎಂದ. ಆಗ ಯಮದೂತರು ಹೇಳಿದರು: “ಅವಳು ಬಲಾತ್ಕಾರಕ್ಕೆ ಸಿಕ್ಕಿ ಪಾಪಕೃತ್ಯಗಳನ್ನು ಮಾಡಿದ್ದರೂ ಅವಳ ಮನಸ್ಸು ಯಾವಾಗಲೂ ದೇವರ ಮೇಲಿತ್ತು. ಅವಳು ಬಿಡುಗಡೆಯನ್ನು ಬೇಡುತ್ತಿದ್ದಳು. ಅದೀಗ ಬಂದಿದೆ. ಆದರೆ ಅದಕ್ಕೆ ವಿರುದ್ದವಾಗಿ ನೀನು ಯಾವಾಗಲೂ ಒಳ್ಳೆಯ ಕೆಲಸವನ್ನು ಮಾಡುತ್ತಿದ್ದರೂ ನಿನ್ನ ಮನಸ್ಸು ಮಾತ್ರ ಇತರರ ದೋಷಗಳ ಮೇಲೆ ನೆಲೆಸಿತ್ತು. ನೀನು ಬರಿಯ ಪಾಪವನ್ನು ನೋಡಿದೆ, ಪಾಪವನ್ನು ಆಲೋಚನೆ ಮಾಡಿದೆ. ಈಗ ಪಾಪವು ಮಾತ್ರ ಇರುವ ಸ್ಥಳಕ್ಕೆ ನೀನು ಹೋಗಬೇಕಾಗಿದೆ.'' ಈ ಕಥೆಯ ನೀತಿ ಸ್ಪಷ್ಟವಾಗಿಯೇ ಇದೆ. ಬಾಹ್ಯವೇಷದಿಂದ ಏನೂ ಪ್ರಯೋಜನವಿಲ್ಲ. ಹೃದಯ ಪರಿಶುದ್ಧವಾಗಿರಬೇಕು. ಮಾನವಕೋಟಿಯ ರಕ್ಷಕರಾಗಲು ಎಂದಿಗೂ ಯತ್ನಿಸಬಾರದು; ಪಾಪಿಗಳನ್ನು ಉದ್ಧಾರಮಾಡುವ ಮಹಾ ಸಾಧುಪುರುಷರಂತೆ ಮೇಲೆ ನಿಲ್ಲಲು ಯತ್ನಿಸಬಾರದು. ಅದರ ಬದಲು ನಮ್ಮನ್ನು ನಾವು ಶುದ್ದೀಕರಿಸಿಕೊಳ್ಳೋಣ. ಹಾಗೆ ಮಾಡಿ ಇತರರಿಗೆ ನೆರವಾಗೋಣ.</p>
		<p>ಭೌತಶಾಸ್ತ್ರವನ್ನು ಅತಿಭೌತಿಕಶಾಸ್ತ್ರ ಆವರಿಸಿದೆ. ಇದರಂತೆಯೇ ಯುಕ್ತಿ ಕೂಡ. ಇದು ಅಯುಕ್ತಿಯಲ್ಲಿ ಮೊದಲಾಗಿ ಪುನಃ ಅಯುಕ್ತಿಯಲ್ಲಿ ಕೊನೆಗಾಣುವುದು. ಇಂದ್ರಿಯಗ್ರಾಹ್ಯ ಪ್ರಪಂಚದಲ್ಲಿ ಯುಕ್ತಿಯನ್ನು ಮಿತಿಮಾರಿ ಅನುಸರಿಸಿದರೆ ಅದು ಇಂದ್ರಿಯಕ್ಕೆ ಅತೀತವಾದ ಸ್ಥಳಕ್ಕೆ ಒಯ್ಯುವುದು. ಯುಕ್ತಿ ಎಂದರೆ ಸಂಗ್ರಹಿಸಿದ ಮತ್ತು ವರ್ಗಿಕರಿಸಿದ ಇಂದ್ರಿಯಗ್ರಹಣ, ಇದು ನೆನಪಿನ ಆಧಾರದ ಮೇಲೆ ನಿಂತಿದೆ. ನಮ್ಮ ಇಂದ್ರಿಯಗ್ರಹಣಕ್ಕೆ ಅತೀತವಾದುದನ್ನು ನಾವು ಊಹಿಸಲೂ ಆರೆವು, ತರ್ಕಿಸಲೂ ಆರೆವು.</p>
		<p>ಯುಕ್ತಿಗೆ ಅತೀತವಾಗಿರುವುದು ಯಾವುದೂ ವಿಷಯಜ್ಞಾನಕ್ಕೆ ವಸ್ತುವಾಗಲಾರದು. ಯುಕ್ತಿಯ ಪರಿಮಿತಿ ನಮಗೆ ಭಾಸವಾಗುವುದು. ಆದರೂ ಅಲ್ಲಿ ಯುಕ್ತಿಗೆ ಅತೀತವಾಗಿರುವುದರ ಒಂದು ಕ್ಷಣಿಕ ನೋಟ ದೊರಕುವುದು. ಯುಕ್ತಿಯನ್ನು ಮಾರಿದ ಒಂದು ಸಾಧನ ಮನುಷ್ಯನಿಗೆ ಇದೆಯೇ ಎಂಬ ಪ್ರಶ್ನೆ ಏಳುವುದು. ಯುಕ್ತಿಗೆ ಅತೀತವಾಗಿ ಹೋಗುವ ಶಕ್ತಿ ಮನುಷ್ಯನಲ್ಲಿ ಬಹುಶಃ ಇರಬಹುದು. ಹಿಂದಿನಿಂದಲೂ ಸಾಧು ಸಂತರು ಇಂತಹ ಶಕ್ತಿ ತಮ್ಮಲ್ಲಿದೆ ಎಂದು ಸಾರುತ್ತಿರುವರು. ಸ್ವಭಾವತಃ ಆಧ್ಯಾತ್ಮಿಕ ಭಾವನೆಗಳನ್ನು ಯುಕ್ತಿಗೆ ನಿಲುಕುವ ಭಾಷೆಯಲ್ಲಿ ವ್ಯಕ್ತಪಡಿಸಲಿಕ್ಕೆ ಆಗುವುದೇ ಇಲ್ಲ. ಪ್ರತಿಯೊಬ್ಬ ಸಾಧುವೂ ತನ್ನ ಆಧ್ಯಾತ್ಮಿಕ ಅನುಭವಗಳನ್ನು ವ್ಯಕ್ತಪಡಿಸಲು ಅಸಾಧ್ಯವೆಂದು ಹೇಳಿರುವನು. ಭಾಷೆ ಇದನ್ನು ವ್ಯಕ್ತಪಡಿಸಲು ಪದವನ್ನು ಕೊಡಲಾರದು. ಇದು ನಿಜವಾದ ಅನುಭವ; ಯಾರು ಬೇಕಾದರೂ ಅದನ್ನು ಪಡೆಯಬಹುದೆಂದು ಒತ್ತಿ ಸಾರಬಹುದು. ಹೀಗೆ ಮಾತ್ರ ಅದು ಗೊತ್ತಾಗುವುದು. ಆದರೆ ಸರಿಯಾಗಿ ಅದನ್ನು ವಿವರಿಸುವುದಕ್ಕೆ ಆಗುವುದಿಲ್ಲ. ಧರ್ಮ ಎಂಬುದು ಪ್ರಕೃತಿಯಲ್ಲಿ ಅತೀತವಾಗಿ ಇರುವುದನ್ನು ಮಾನವನಲ್ಲಿ ಅತೀತವಾಗಿ ಇರುವುದರ ಮೂಲಕ ತಿಳಿಯುವುದು. ನಮಗೆ ಮಾನವನ ವಿಷಯದಲ್ಲಿ ತಿಳಿದಿರುವುದು ಬಹಳ ಅಲ್ಪ. ಆದಕಾರಣ ಜಗತ್ತಿನ ವಿಷಯದಲ್ಲಿ ತಿಳಿದಿರುವುದೂ ಕೂಡ ಅಲ್ಪವೇ. ನಮಗೆ ಮಾನವನ ವಿಷಯ ಹೆಚ್ಚು ಗೊತ್ತಾದರೆ ವಿಶ್ವದ ವಿಷಯವೂ ಹೆಚ್ಚು ಗೊತ್ತಾಗುವುದು. ಮಾನವನೆ ಜಗತ್ತಿನಲ್ಲಿರುವ ಎಲ್ಲ ವಸ್ತುಗಳ ಸಾರಸ್ವರೂಪ, ಎಲ್ಲ ಜ್ಞಾನವೂ ಅವನಲ್ಲಿದೆ. ವಿಶ್ವದಲ್ಲಿ ಇಂದ್ರಿಯಗ್ರಹಣದ ಎಲೆಯೊಳಗೆ ಬರುವ ಯಾವುದೋ ಕನಿಷ್ಟಾಂಶಕ್ಕೆ ಮಾತ್ರ ನಾವು ಕಾರಣವನ್ನು ಕೊಡಬಲ್ಲೆವು. ಯಾವ ಮೂಲ ನಿಯಮಕ್ಕೂ ನಾವು ಕಾರಣವನ್ನು ಕೊಡಲಾರೆವು. ಒಂದು ವಸ್ತುವಿಗೆ ಕಾರಣವನ್ನು ಕೊಡುವುದು ಎಂದರೆ ಅದನ್ನು ವರ್ಗಿಕರಿಸಿ ಮನಸ್ಸಿನ ಒಂದು ಮೂಲೆಯಲ್ಲಿ ಡುವುದು ಎಂದು ಅರ್ಥ. ನಾವು ಹೊಸ ವಸ್ತು ಒಂದನ್ನು ಕಂಡರೆ ಅದನ್ನು ಆಗಲೇ ಇರುವ ಯಾವುದಾದರೊಂದು ವರ್ಗದ ಕೆಳಗೆ ತರಲು ಇಚ್ಛಿಸುತ್ತೇವೆ. ಹೀಗೆ ಮಾಡುವ ಪ್ರಯತ್ನವೇ ಯುಕ್ತಿ. ಆ ವಸ್ತುವನ್ನು ಒಂದು ವರ್ಗದ ಕೆಳಗೆ ತಂದ ಮೇಲೆ ಒಂದು ಬಗೆಯ ತೃಪ್ತಿ ಉಂಟಾಗುವುದು. ಆದರೆ ಇಂತಹ ವರ್ಗಿಕರಣದಿಂದ ನಾವು ಸ್ಕೂಲ ಪ್ರಪಂಚವನ್ನು ಮಾರಿ ಹೋಗಲಾರೆವು. ಹಿಂದಿನ ಕಾಲದ ಮಹಾತ್ಮರೆಲ್ಲ ಮನುಷ್ಯನು ಇಂದ್ರಿಯಗಳನ್ನು ಮಾರಿ ಹೋಗಬಲ್ಲ ಎಂದು ಸಾರಿ ಹೇಳುವ ಪ್ರಮಾಣಗಳಾಗಿರುವರು. ಐದು ಸಾವಿರ ವರುಷಗಳ ಹಿಂದೆಯೇ ಉಪನಿಷತ್ತುಗಳು ಭಗವತ್ಸಾಕ್ಷಾತ್ಕಾರವು ಇಂದ್ರಿಯಗಳ ಮೂಲಕ ಸಾಧ್ಯವಿಲ್ಲವೆಂದು ಸಾರಿದವು. ಆಧುನಿಕ ಅಜೇಯತಾ ವಾದಿಗಳೂ ಕೂಡ ಇದನ್ನು ಒಪ್ಪುವರು. ಆದರೆ ವೇದಗಳು ಈ ನಿಷೇಧವನ್ನು ಮಾರಿಹೋಗಿ, ಇಂದ್ರಿಯಗಳಿಂದ ಬಂಧಿತನಾಗಿ ಘನೀಭೂತವಾಗಿರುವ ಜಗತ್ತನ್ನು ಮಾನವ ಮಾರಿ ಹೊಗಬಲ್ಲ ಎಂದು ಸಾರುವುವು. ಅವನು ತೇಲುವ ನೀರ್ಗಲ್ಲಿನಲ್ಲಿ ಎಲ್ಲೋ ಒಂದು ರಂಧ್ರದ ಮೂಲಕ ತೂರಿಹೋಗಿ ಜೀವನ-ಸಮುದ್ರವನ್ನು ಸೇರುವಂತಿದೆ. ಇಂದ್ರಿಯಪ್ರಪಂಚವನ್ನು ಹೀಗೆ ಅತಿಕ್ರಮಿಸಿ ಹೋಗುವುದರಿಂದ ಮಾತ್ರ ಅವನು ತನ್ನ ಆತ್ಮವನ್ನು ಅರಿಯಬಲ್ಲ, ತನ್ನ ನೈಜಸ್ಥಿತಿಯನ್ನು ಅರಿಯಬಲ್ಲ.</p>
		<p>ಜ್ಞಾನವೆಂದರೆ ಇಂದ್ರಿಯಗ್ರಹಣದ ಜ್ಞಾನವಲ್ಲ. ನಾವು ಬ್ರಹ್ಮನನ್ನು ತಿಳಿಯಲಾರೆವು; ಆದರೆ ನಾವೇ ಬ್ರಹ್ಮ, ನಾವು ಪೂರ್ಣಬ್ರಹ್ಮರು, ಅಂಶಬ್ರಹ್ಮರಲ್ಲ. ಅವ್ಯಕ್ತವನ್ನು ನಾವು ಎಂದಿಗೂ ವಿಭಾಗಮಾಡಲಾಗುವುದಿಲ್ಲ. ತೋರಿಕೆಯ ವೈವಿಧ್ಯ ನಮಗೆ ಕಾಲದೇಶಗಳ ಮೂಲಕ ಕಾಣುವ ಪ್ರತಿಬಿಂಬ. ಸೂರ್ಯ ಒಂದೇ ಆದರೂ ಕೋಟ್ಯಂತರ ಹಿಮಮಣಿಗಳಲ್ಲಿ ಪ್ರತಿಬಿಂಬಿಸುತ್ತಿರುವಂತೆ, ಜ್ಞಾನದಲ್ಲಿ ನಾವು ವೈವಿಧ್ಯವನ್ನು ಮರೆತು ಏಕತೆಯನ್ನು ಮಾತ್ರ ನೋಡಬೇಕಾಗಿದೆ. ಇಲ್ಲಿ ನೋಡುವವನಿಲ್ಲ, ನೋಡುವ ವಸ್ತುವಿಲ್ಲ, ನೋಡುವ ಕ್ರಿಯೆಯೂ ಇಲ್ಲ. ಇಲ್ಲಿ ನೀನು ಅವನು ನಾನು ಎಂಬುದೇ ಇಲ್ಲ. ಇರುವುದೆಲ್ಲಾ ಒಂದೇ, ಅವಿಭಕ್ತವಾದುದು. ನಾವು ಸದಾ ಇದೇ ಆಗಿರುವೆವು. ಒಮ್ಮೆ ಮುಕ್ತನಾದರೆ ಎಂದೆಂದಿಗೂ ಮುಕ್ತನಾದಂತೆ. ಮನುಷ್ಯ ಕಾರ್ಯಕಾರಣನಿಯಮಗಳಿಂದ ಬಂಧಿತನಲ್ಲ. ದುಃಖವ್ಯಥೆಗಳು ಮನುಷ್ಯನಲ್ಲಿ ಇಲ್ಲ. ಅವು ಚಲಿಸುವ ಮೋಡ ಸೂರ್ಯನನ್ನು ಮುಚ್ಚುವಂತೆ. ಆದರೆ ಮೋಡ ಚಲಿಸುವುದು, ಸೂರ್ಯ ಯಾವ ಕಾಲಕ್ಕೂ ಮೋಡಕ್ಕೆ ಒಳಗಾಗುವುದಿಲ್ಲ. ಇದರಂತೆಯೇ ಮನುಷ್ಯನೂ ಕೂಡ. ಅವನು ಹುಟ್ಟಿಯೂ ಇಲ್ಲ, ಸಾಯುವುದೂ ಇಲ್ಲ, ಅವನು ಕಾಲದೇಶಗಳಲ್ಲಿ ಇಲ್ಲ. ಇವೆಲ್ಲ ಕೇವಲ ಮನಸ್ಸಿನ ಕಲ್ಪನೆ. ಇವೇ ಸತ್ಯವೆಂದು ಭಾವಿಸಿ ಇದರ ಹಿಂದೆ ಇರುವ ಭವ್ಯವಾದ ಸತ್ಯಗಳನ್ನೇ ಮರೆಯುವೆವು, ಕಾಲವೆಂಬುದು ನಾವು ಆಲೋಚಿಸುವ ರೀತಿ. ಆದರೆ ನಾವು ನಿರಂತರ ವರ್ತಮಾನ ಕಾಲದಲ್ಲಿ ಇರುವೆವು. ಒಳ್ಳೆಯದು ಕೆಟ್ಟದ್ದು ಕೇವಲ ನಮ್ಮ ಸಂಬಂಧದಿಂದ ಮಾತ್ರ ಇವೆ. ಒಂದಿಲ್ಲದೆ ಮತ್ತೊಂದು ದೊರಕದು. ಏಕೆಂದರೆ ಒಂದನ್ನು ಬಿಟ್ಟರೆ ಮತ್ತೊಂದಕ್ಕೆ ಅರ್ಥವೇ ಇಲ್ಲ. ನಾವು ದೈತ ಭಾವನೆಯನ್ನು ಎಲ್ಲಿಯವರೆಗೂ ಒಪ್ಪಿಕೊಳ್ಳುವೆವೋ, ಅಥವಾ ವ್ಯಕ್ತಿಯೂ ಬ್ರಹ್ಮವೂ ಬೇರೆ ಬೇರೆ ಎಂದು ಹೇಳುವೆವೋ, ಅಲ್ಲಿಯವರೆಗೆ ಒಳ್ಳೆಯದನ್ನು ಮತ್ತು ಕೆಟ್ಟದ್ದನ್ನು ಒಪ್ಪಿಕೊಳ್ಳಲೇಬೇಕು. ನಾವು ಕೇಂದ್ರಕ್ಕೆ ಹೋಗುವುದರಿಂದ ಮಾತ್ರ, ದೇವರಲ್ಲಿ ನೆಲಸುವುದರಿಂದ ಮಾತ್ರ, ಇಂದ್ರಿಯದ ಭಾಂತಿಯಿಂದ ಪಾರಾಗಬಲ್ಲೆವು. ಕೊನೆಮೊದಲಿಲ್ಲದ ಆಸೆಯ ಜ್ವರದಿಂದ ಪಾರಾದಾಗ, ನಮಗೆ ಸ್ವಲ್ಪವೂ ವಿರಾಮ ಕೊಡದ ಇಚ್ಛೆಯಿಂದ ಪಾರಾದಾಗ, ನಾವು ತೃಷ್ಠೆಯನ್ನು ಕೊನೆಗೆ ನಿಲ್ಲಿಸಿದಾಗ ಮಾತ್ರ ನಾವು ಒಳ್ಳೆಯದರಿಂದ ಮತ್ತು ಕೆಟ್ಟದ್ದರಿಂದ ಪಾರಾಗಬಲ್ಲೆವು. ಏಕೆಂದರೆ ಆಗ ಎರಡನ್ನೂ ಅತಿಕ್ರಮಿಸಿ ಹೋಗುವೆವು, ತೃಷೆಯನ್ನು ತೃಪ್ತಿಪಡಿಸುವುದರಿಂದ ಅದು ಮತ್ತಷ್ಟು ವೃದ್ಧಿಯಾಗುವುದು. ಬೆಂಕಿಗೆ ಎಣ್ಣೆಯನ್ನು ಹಾಕಿದರೆ, ಅದು ಮತ್ತೂ ಜೋರಾಗಿ ಉರಿಯುವಂತೆ, ಅದು ಚಕ್ರವು ಕೇಂದ್ರದಿಂದ ದೂರ ಹೋದಷ್ಟೂ ಅದರ ವೇಗ ಹೆಚ್ಚುತ್ತದೆ, ಅದಕ್ಕೆ ವಿರಾಮ ಇಲ್ಲ. ಕೇಂದ್ರದ ಸಮಾಪಕ್ಕೆ ಬನ್ನಿ, ಆಸೆಯನ್ನು ನಿಗ್ರಹಿಸಿ, ಅದನ್ನು ಹೊರದೂಡಿ, ಭಾಂತಿಯ ಅಹಂ ಹೋಗಲಿ, ಆಗ ನಮ್ಮ ದೃಷ್ಟಿ ಸ್ಪಷ್ಟವಾಗಿ, ನಾವು ದೇವರನ್ನು ನೋಡುವೆವು. ಇಹ ಮತ್ತು ಪರಲೋಕಗಳನ್ನು ತ್ಯಜಿಸಿದಾಗ ಮಾತ್ರವೇ ನಿಜವಾದ ಆತ್ಮನ ಮೇಲೆ ಅಚಲವಾಗಿ ನಿಲ್ಲುವ ಸ್ಥಿತಿಗೆ ಬರುತ್ತೇವೆ. ಎಲ್ಲಿಯವರೆಗೆ ನಾವು ಯಾವುದನ್ನಾದರೂ ಆಸೆಯಿಂದ ನಿರೀಕ್ಷಿಸುತ್ತೇವೋ ಅಲ್ಲಿಯವರೆಗೆ ಆಸೆ ನಮ್ಮನ್ನು ಆಳುತ್ತಿರುವುದು. ಒಂದು ಕ್ಷಣವಾದರೂ ಆಸೆ ಅಳಿದು ಹೋದರೆ ಆಗ</p>
		<p>ಮೋಡಜಾರುವುದು.ಒಬ್ಬ ತಾನೇ ಸರ್ವವೂ ಆಗಿರುವಾಗ ಇಚ್ಚಿಸುವುದಾವುದನ್ನು ? ಎಲ್ಲವನ್ನು ತ್ಯಜಿಸಿ ಆತ್ಮತೃಪ್ತರಾಗುವುದೇ ಜ್ಞಾನ. ಇಲ್ಲ ಎಂದರೆ ನೀವು ಇಲ್ಲವಾಗುವಿರಿ, ಇದೆ ಎಂದರೆ ನೀವು ಇರುವಿರಿ. ಆಂತರ್ಯದಲ್ಲಿರುವ ಆತ್ಮನನ್ನು ಪೂಜಿಸಿ. ಅದಲ್ಲದೆ ಮತ್ತಾವುದೂ ಇಲ್ಲ. ನಮ್ಮನ್ನು ಮರೆಗೊಳಿಸುವುದಲ್ಲ ಮಾಯೆ, ಭ್ರಾಂತಿ.</p>
		<p>ಪ್ರಪಂಚದಲ್ಲಿರುವುದರ ನೈಜಸ್ಥಿತಿಯೇ ಆತ್ಮ. ಆದರೆ ಅದೆಂದಿಗೂ ಪರಿಮಿತಿಗೆ ಸಿಲುಕದು. ನಾವೇ ಅದು ಎಂದು ಅರಿತೊಡನೆಯೆ, ನಾವು ಮುಕ್ತರಾಗುವೆವು. ನಾವು ಮರ್ತರಾಗಿರುವವರೆಗೆ ಇಲ್ಲಿ ಎಂದೆಂದಿಗೂ ಮುಕ್ತರಾಗಲಾರೆವು, ನಿತ್ಯ ಮರ್ತರೆನ್ನುವುದು ವಿರೋಧಾಭಾಸ. ಏಕೆಂದರೆ ಮರ್ತರೆಂದರೆ ವಿಕಾರಕ್ಕೆ ಒಳಗಾಗುವವರು ಎಂದು ಅರ್ಥ. ಆದರೆ ಅವಿಕಾರಿಯಾದುದು ಮಾತ್ರ ಮುಕ್ತ ವಾಗಬಲ್ಲದು. ಆತ್ಮ ಒಂದೇ ನಿತ್ಯ, ಮುಕ್ತ, ಅದೇ ನಮ್ಮ ಸ್ವಭಾವ. ನಮಗೆ ಈ ಆಂತರಿಕ ಸ್ವಾತಂತ್ರ್ಯದ ಅನುಭವವಿದೆ. ಎಷ್ಟೇ ಸಿದ್ದಾಂತಗಳು, ನಂಬಿಕೆಗಳು ಅದನ್ನು ವಿರೋಧಿಸಲಿ, ನಮಗೆ ಅದು ಗೊತ್ತಿದೆ. ನಮ್ಮ ಪ್ರತಿಯೊಂದು ಕ್ರಿಯೆಯೂ ಅದನ್ನು ದೃಢಪಡಿಸುವುದು. ಇಚ್ಛೆ ಸ್ವತಂತ್ರವಲ್ಲ, ಅದು ತೋರಿಕೆಯ ಸ್ವಾತಂತ್ರ್ಯ, ನಿಜವಾದ ಸ್ವಾತಂತ್ರ್ಯದ ಒಂದು ಛಾಯೆ ಮಾತ್ರ. ಜಗತ್ತು ಎಂಬುದು ಕಾರ್ಯಕಾರಣಗಳ ಕೊನೆಮೊದಲಿಲ್ಲದ ಒಂದು ಪರಿಣಾಮವಾದರೆ ಅದಕ್ಕೆ ಸಹಾಯವನ್ನು ಮಾಡುವುದೆಲ್ಲಿಂದ? ಅದನ್ನು ಉದ್ಧರಿಸುವವರು ಬೇರೆ ನಿಂತುಕೊಳ್ಳಲು ಒಂದು ಸ್ಥಳ ಇರಬೇಕು. ಇಲ್ಲದೆ ಇದ್ದರೆ ಸಂಸಾರದಲ್ಲಿ ಮುಳುಗಿ ಹೋಗುತ್ತಿರುವವರನ್ನು ಆಚೆಗೆ ಎಳೆಯುವುದು ಹೇಗೆ ? ನಾನೊಂದು ಕೀಟವೆಂದು ಭಾವಿಸುವ ಮತಭ್ರಾಂತನು ಕೂಡ ತಾನು ಪುಣ್ಯಾತ್ಮನಾಗುವ ಮಾರ್ಗದಲ್ಲಿರುವೆ ಎಂದು ಭಾವಿಸುವನು. ಅವನು ಒಂದು ಕೀಟದಲ್ಲಿಯೂ ಪುಣ್ಯಾತ್ಮನನ್ನು ನೋಡುವನು.</p>
		<p>- ಮಾನವ ಜೀವನಕ್ಕೆ ಎರಡು ಗುರಿಗಳಿವೆ. ಅವು ನಿಜವಾದ ಅರಿವು (ವಿಜ್ಞಾನ) ಮತ್ತು ಆನಂದ, ಸ್ವಾತಂತ್ರ್ಯವಿಲ್ಲದೆ ಇವೆರಡೂ ಅಸಾಧ್ಯ. ಇವೇ ಎಲ್ಲಾ ಜೀವನದ ಒರೆಗಲ್ಲು. ನಾವು ನಿತ್ಯ ಏಕತೆಯನ್ನು ಎಷ್ಟು ಅನುಭವಿಸಬೇಕು ಎಂದರೆ ನಾವು ಎಲ್ಲ ಪಾಪಿಗಳಿಗಾಗಿ ಅಳಬೇಕು, ಏಕೆಂದರೆ ನಾವೇ ಅಲ್ಲಿ ಪಾಪ ಮಾಡುತ್ತಿರುವವರು. ಆತ್ಮತ್ಯಾಗವ ಸನಾತನ ನಿಯಮ; ಆತ್ಮಪ್ರತಿಷ್ಠೆಯಲ್ಲ. ಎಲ್ಲ ಒಂದೇ ಆಗಿರುವಾಗ ಯಾವ ಆತ್ಮನ ಪ್ರತಿಷ್ಠೆ ? ಹಕ್ಕುಗಳೆಂಬುವು ಇಲ್ಲ; ಎಲ್ಲವೂ ಪ್ರೇಮ. ಏಸುವು ಬೋಧಿಸಿದ ಅಮರ ಸಂದೇಶಗಳನ್ನು ಯಾರೂ ಎಂದಿಗೂ ಅನುಷ್ಠಾನಕ್ಕೆ ತರಲಿಲ್ಲ. ಅವನ ಮಾರ್ಗವನ್ನು ಅನುಸರಿಸಿ ಪ್ರಪಂಚವನ್ನು ರಕ್ಷಿಸಲು ಸಾಧ್ಯವೆ ಎಂದು ನೋಡೋಣ. ಅವನ ಬೋಧನೆಗೆ ವಿರೋಧವಾದ ಮಾರ್ಗ ಜಗತ್ತನ್ನು ಹಾಳುಮಾಡಿದೆ. ನಿರ್ಮಮತ್ವವಲ್ಲದೆ ಮಮತ್ವ ಎಂದಿಗೂ ಈ ಪ್ರಶ್ನೆಯನ್ನು ಬಗೆಹರಿಸಲಾರದು. ಹಕ್ಕು ಎಂಬ ಭಾವನೆಗೆ ಒಂದು ಪರಿಮಿತಿ ಇದೆ. ನಿಜವಾಗಿ ನನ್ನದು ನಿನ್ನದು ಎಂಬುದಿಲ್ಲ. ಏಕೆಂದರೆ ನಾನೇ ನೀನು, ನೀನೇ ನಾನು. ನಮಗೆ ಜವಾಬ್ದಾರಿಗಳು ಇವೆ, ಹಕ್ಕುಗಳಿಲ್ಲ. ಈ ಮಿತಿಗಳೇ ಭ್ರಾಂತಿ. ನಮ್ಮನ್ನು ಬಂಧನದಲ್ಲಿ ಇಡುವುವು ಇವೇ. ನಾನು ಜಾನ್</p>
		<p>ಎಂದೊಡನೆಯೇ ನನಗೆ ಪ್ರತ್ಯೇಕವಾಗಿ ಕೆಲವು ವಸ್ತುಗಳು ಬೇಕಾಗುತ್ತವೆ, ತಕ್ಷಣ ನಾನು ನನ್ನದು ಎನ್ನುತ್ತೇನೆ. ಹೀಗೆ ಮಾಡುವುದರಿಂದ ಪ್ರತ್ಯೇಕ ಭಾವನೆಗೆ ಅವಕಾಶ ಕೊಡುತ್ತೇನೆ. ಪ್ರತ್ಯೇಕ ಭಾವನೆ ಹೆಚ್ಚುತ್ತಾ ಹೋದಷ್ಟೂ ನಮ್ಮ ಬಂಧನ ಹೆಚ್ಚುತ್ತಾ ಹೋಗುವುದು. ಅವಿಭಕ್ತವಾದುದು ಒಂದೆ. ನಾವೇ ಅದು. ಏಕತೆಯೊಂದೇ ಪ್ರೇಮ ಮತ್ತು ನಿರ್ಭಯತೆ. ಪ್ರತ್ಯೇಕ ಭಾವನೆ ದ್ವೇಷಕ್ಕೆ, ಅಂಜಿಕೆಗೆ ಎಡೆಕೊಡುವುದು, ಏಕತೆ ನಿಯಮವನ್ನು ಸಾರ್ಥಕಗೊಳಿಸುವುದು. ಇಲ್ಲಿ ಪ್ರಪಂಚದಲ್ಲಿ ಸಣ್ಣ ಸಣ್ಣ ಸ್ಥಳಗಳ ಸುತ್ತಲೂ ಬೇಲಿಗಳನ್ನು ಕಟ್ಟಿ ಉಳಿದವರನ್ನು ಬೇರ್ಪಡಿಸಲು ಯತ್ನಿಸುವೆವು. ಆದರೆ ಆಕಾಶದಲ್ಲಿ ನಾವು ಹಾಗೆ ಮಾಡಲಾರೆವು. ಕೇವಲ ಒಂದು ಕೋಮಿನ ಭಾವನೆಯುಳ್ಳ ಧರ್ಮ, 'ಈ ಮಾರ್ಗ ಒಂದೇ ಮುಕ್ತಿಗೆ ದಾರಿ, ಉಳಿದವೆಲ್ಲ ತಪ್ಪು'' ಎಂದು ಸಾರಿದಾಗ ಹಾಗೆಯೇ ಮಾಡುವುದು. ಈ ಸಣ್ಣ ಬೇಲಿಗಳನ್ನು ಕಿತ್ತೊಗೆಯುವುದೇ ನಮ್ಮ ಗುರಿಯಾಗಬೇಕು. ಅದನ್ನು ವಿಸ್ತರಿಸಬೇಕು, ಅದರ ಸುಳಿವೇ ಇಲ್ಲದಂತೆ ಹೋಗಿ, ಎಲ್ಲ ಧರ್ಮಗಳೂ ದೇವರೆಡೆಗೆ ಒಯ್ಯುವುವು ಎಂಬುದನ್ನೇ ಅರಿಯಬೇಕು. ಈ ಅಲ್ಪ ಕ್ಷುದ್ರ ಅಹಂಕಾರವನ್ನು ಬಲಿಕೊಡಬೇಕು. ನವಬಾಳಿನ ದೀಕ್ಷೆ, ಹಳೆಯ ವ್ಯಕ್ತಿಯ ನಾಶ, ಹೊಸ ವ್ಯಕ್ತಿಯ ಉದಯ, ತೋರಿಕೆಯ ಅಹಂಕಾರದ ನಾಶ, ವಿಶ್ವ ವ್ಯಾಪಿಯಾಗಿರುವ ಆತ್ಮನ ಸಾಕ್ಷಾತ್ಕಾರ - ಇವೆಲ್ಲ ಇದೇ, ಅದೇ ಜ್ಞಾನಸ್ನಾನ.</p>
		<p>ವೇದಗಳಲ್ಲಿ ಕರ್ಮಕಾಂಡ ಮತ್ತು ಜ್ಞಾನಕಾಂಡ ಎಂಬ ಎರಡು ಭಾಗಗಳಿವೆ. ಧಾರ್ಮಿಕ ಭಾವನೆ ಹೇಗೆ ಬೆಳೆಯಿತು ಎಂಬುದನ್ನೆಲ್ಲ ನಾವು ವೇದಗಳಲ್ಲಿ ನೋಡಬಹುದು. ಇದು ಸಾಧ್ಯವಾದುದು ಹೇಗೆಂದರೆ ಮೇಲಿನ ಸತ್ಯವನ್ನು ಸೇರಿ ಆದಮೇಲೆ ಕೆಳಗಿರುವುದನ್ನು ಹಾಗೆಯೇ ಇಟ್ಟರು. ಏಕೆಂದರೆ ಋಷಿಗಳಿಗೆ ಈ ಸೃಷ್ಟಿ ಅನಾದಿಯಾಗಿರುವುದರಿಂದ ಜ್ಞಾನಕ್ಕೆ ಮೊದಲಿನ ಹಂತದ ಆವಶ್ಯಕವಿರುವವರು ಯಾವಾಗಲೂ ಇದ್ದೇ ಇರುವರು ಎಂಬುದು ಗೊತ್ತಿತ್ತು. ಶ್ರೇಷ್ಠ ಸತ್ಯ ಎಲ್ಲರೆದುರು ಇದ್ದರೂ ಅದು ಅರ್ಥವಾಗುವುದು ಬಹಳ ಕಡಮೆ ಜನರಿಗೆ ಮಾತ್ರ. ಇತರ ಧರ್ಮಗಳಲ್ಲೆಲ್ಲ ಬಹುಪಾಲು ಕೊನೆಯ ಅಥವಾ ಅತಿ ಶ್ರೇಷ್ಠ ತತ್ತ್ವವನ್ನು ಮಾತ್ರ ಇಟ್ಟಿರುವರು. ಇದರ ಪರಿಣಾಮವಾಗಿ ಹಳೆಯ ಭಾವನೆಗಳೆಲ್ಲ ನಾಶವಾಗಿಹೋದವು. ಹೊಸ ಭಾವನೆಯನ್ನು ಎಲ್ಲೋ ಕೆಲವು ಜನರು ಮಾತ್ರ ತಿಳಿದುಕೊಂಡರು. ಬಹುಪಾಲು ಜನರಿಗೆ ಕ್ರಮೇಣ ಇದರ ಅರ್ಥವೇ ಗೊತ್ತಾಗಲಿಲ್ಲ. ಹಳೆಯ ಅಧಿಕಾರ-ಆಚಾರಗಳ ವಿರುದ್ಧ ದಂಗೆ ಏಳುವುದರಲ್ಲಿ ನಾವು ಇದನ್ನು ಸ್ಪಷ್ಟವಾಗಿ ಕಾಣುವೆವು, ಆಧುನಿಕರು ಅವನ್ನು ಸುಮ್ಮನೆ ಒಪ್ಪಿಕೊಳ್ಳುವ ಬದಲು ಅದು ಹೇಗೆ ಸರಿ, ಅದಕ್ಕೆ ಕಾರಣ ಕೊಡಿ, ಎನ್ನುವರು. ಯಾವುದನ್ನು ಒಪ್ಪಿಕೊಳ್ಳಬೇಕೋ ಅದನ್ನು ಸಕಾರಣವಾಗಿ ವಿವರಿಸಿ ಎನ್ನುವರು ಈಗಿನವರು. ಈಗ ಕೈಸ್ತ ಧರ್ಮದಲ್ಲಿರುವ ಮುಕ್ಕಾಲು ಪಾಲು ವಿಷಯಗಳು ಹಳೆಯ ಪೇಗನ್ ನಂಬಿಕೆಗೆ ಮತ್ತು ಆಚಾರಗಳಿಗೆ ಕೊಡುವ ಹೊಸ ಹೆಸರುಗಳು ಮತ್ತು ಅರ್ಥಗಳಾಗಿವೆ. ಪುರಾತನ ಮೂಲವನ್ನು ಹಾಗೆಯೇ ಇಟ್ಟು ಅದನ್ನು ಬದಲಾಯಿಸು ವುದಕ್ಕೆ ಕಾರಣವನ್ನು ಕೊಟ್ಟಿದ್ದರೆ ಎಷ್ಟೋ ವಿಷಯಗಳು ಮತ್ತೂ ಸ್ಪಷ್ಟ ವಾಗುತ್ತಿದ್ದುವು. ವೇದಗಳು ಹಳೆಯ ಭಾವನೆಗಳನ್ನು ಹಾಗೆಯೇ ಇಟ್ಟವು. ಅದನ್ನು ಏತಕ್ಕೆ ಇಟ್ಟರು.</p>
		<p>ಎಂದು ವಿವರಿಸುವುದಕ್ಕೆ ದೊಡ್ಡ ಭಾಷ್ಯವೇ ಬೇಕಾಯಿತು. ಇದರಿಂದ ಹಲವು ಮೂಢನಂಬಿಕೆಗಳೂ ಹುಟ್ಟಿದವು. ಹಳೆಯ ಆಚಾರದ ಅರ್ಥವೆಲ್ಲಾ ಮಾಯವಾಗಿ ಹೋದರೂ ಅದೇ ಆಚಾರವನ್ನು ನಂಬಿ ಕುಳಿತರು. ಈಗ ಆಚರಣೆಯಲ್ಲಿರುವ ಎಷ್ಟೋ ಧಾರ್ಮಿಕ ಕರ್ಮಗಳಲ್ಲಿ ಅನೇಕ ಪದಗಳನ್ನು ಉಪಯೋಗಿಸುವರು; ಅವು ಈಗ ಮರೆತು ಹೋಗಿರುವ ಭಾಷೆಗೆ ಸೇರಿದವು; ಅವಕ್ಕೆ ಯಾವ ನಿಜವಾದ ಅರ್ಥವನ್ನೂ ಕಲ್ಪಿಸುವುದಕ್ಕೆ ಆಗುವುದಿಲ್ಲ. ಕ್ರಿಸ್ತಶಕಕ್ಕಿಂತ ಬಹು ಹಿಂದೆಯೇ ವಿಕಾಸದ ಭಾವನೆ ವೇದಗಳಲ್ಲಿ ಬರುವುದು. ಆದರೆ ಡಾರ್ವಿನ್ ಇದು ಸತ್ಯವೆಂದು ಹೇಳುವವರೆಗೆ ಇದನ್ನು ಕೇವಲ ಹಿಂದೂಗಳ ಮೂಢನಂಬಿಕೆ ಎಂದು ತಿಳಿದಿದ್ದರು.</p>
		<p>ಕರ್ಮಕಾಂಡದಲ್ಲಿ ಬಾಹ್ಯಪೂಜೆ ಪ್ರಾರ್ಥನೆಗಳು ಇವೆಲ್ಲ ಬರುವುವು. ಇವು ಕೇವಲ ನಿರ್ಜಿವ ಆಚಾರವಾಗಿರದೆ, ನಿಃಸ್ವಾರ್ಥ ದೃಷ್ಟಿಯಿಂದ ಭಾವಪೂರ್ವಕವಾಗಿ ಮಾಡಿದರೆ ಒಳ್ಳೆಯವು. ಇವು ಚಿತ್ತಶುದ್ದಿಯನ್ನುಂಟುಮಾಡುತ್ತವೆ. ಕರ್ಮಯೋಗಿ ತನಗಿಂತ ಮುಂಚೆ ಇತರರನ್ನು ಉದ್ದರಿಸಲು ಯತ್ನಿಸುವನು. ಇತರರ ಮುಕ್ತಿಗೆ ಸಹಾಯಮಾಡುವುದೇ ಅವನ ಮುಕ್ತಿಯಾಗಿ ಪರಿಣಮಿಸುವುದು. ಭಗವಂತನ ಭಕ್ತರ ಸೇವೆಯೇ ಪರಮ ಪೂಜೆಯಾಗುವುದು. ಒಬ್ಬ ಮಹಾಜ್ಞಾನಿ, 'ನಾನು ಪ್ರಪಂಚದ ಪಾಪವನ್ನೆಲ್ಲಾ ಹೊತ್ತು ನರಕಕ್ಕೆ ಹೋದರೂ ಚಿಂತೆಯಿಲ್ಲ, ಪ್ರಪಂಚ ಉದ್ದಾರವಾಗಲಿ' ಎಂದಿರುವನು. ಇಂತಹ ನಿಜವಾದ ಪೂಜೆಯೇ ಪ್ರಚಂಡ ಆತ್ಮತ್ಯಾಗಕ್ಕೆ ಒಯ್ಯುವುದು. ಒಬ್ಬ ಸಾಧುಪುರುಷ, ಒಂದು ನಾಯಿ ಸ್ವರ್ಗಕ್ಕೆ ಹೋಗಲಿ ಎಂದು ತನ್ನ ಪುಣ್ಯವನ್ನೆಲ್ಲಾ ಅದಕ್ಕೆ ಧಾರೆ ಎರೆದುಕೊಟ್ಟನಂತೆ. ಏಕೆಂದರೆ ಆ ನಾಯಿ ಬಹಳಕಾಲ ಅವನೊಂದಿಗೆ ಇತ್ತು. ಆತನೆ ಅದರ ಬದಲು ನರಕಕ್ಕೆ ಹೋಗಲು ಸಿದ್ಧನಾಗಿದ್ದನು. - ಜ್ಞಾನವೊಂದೇ ಮನುಷ್ಯನನ್ನು ಉದ್ಧಾರಮಾಡಬಲ್ಲುದೆಂದು ಜ್ಞಾನಕಾಂಡ ಸಾರುವುದು. ಅಂದರೆ ಅವನು ಮುಕ್ತಿ ಪಡೆಯುವಷ್ಟು ಜ್ಞಾನಿಯಾಗಬೇಕು. ಜ್ಞಾನವೇ ಪರಮಗುರಿ ಆಗಬೇಕು. ಅಂದರೆ ಜ್ಞಾತೃವೇ ತನ್ನನ್ನು ತಾನು ತಿಳಿದುಕೊಳ್ಳಬೇಕು. ಏಕಮಾತ್ರ ವಿಷಯವಾಗಿರುವ ಆತ್ಮವು ತನ್ನನ್ನು ತಾನೇ ತಿಳಿದುಕೊಳ್ಳುವುದಕ್ಕೆ ವ್ಯಕ್ತವಾಗಿದೆ. ಕನ್ನಡಿ ಸ್ಪಷ್ಟವಾಗಿದ್ದಷ್ಟೂ ಅದರಲ್ಲಿ ಬೀಳುವ ಪ್ರತಿಬಿಂಬ ಸ್ಪಷ್ಟವಾಗುವುದು. ಮನುಷ್ಯನೆ ಕನ್ನಡಿಗಳಲ್ಲೆಲ್ಲ ಶ್ರೇಷ್ಠನು. ಮನುಷ್ಯ ಎಷ್ಟು ಪರಿಶುದ್ದನಾದರೆ ಅಷ್ಟು ಸ್ಪಷ್ಟವಾಗಿ ಭಗವಂತನನ್ನು ಪ್ರತಿಬಿಂಬಿಸುವನು. ಮಾನವನು ದೇವರಿಂದ ಬೇರೆಯಾಗಿ ದೇಹವೇ ತಾನೆಂದು ಭಾವಿಸುವ ತಪ್ಪು ಮಾಡುವನು. ಈ ತಪ್ಪು ಮಾಯೆಯಿಂದ ಜನಿತವಾಗುವುದು. ಇದು ಕೇವಲ ಭಾಂತಿ ಎನ್ನಲಾಗುವುದಿಲ್ಲ; ಸತ್ಯವನ್ನು ಅದಿರುವಂತಲ್ಲದೆ ಬೇರೆಯಾಗಿ ಕಾಣುವುದು. ದೇಹವೇ ತಾನೆಂಬ ಭ್ರಾಂತಿಯೇ ಅಸಮತೆಗೆ ಕಾರಣ. ಇದೇ ಎಲ್ಲ ಹೋರಾಟಕ್ಕೆ ಮತ್ತು ಅಸೂಯೆಗೆ ಕಾರಣ. ಎಲ್ಲಿಯವರೆಗೆ ನಾವು ಅಸಮತೆಯನ್ನು ನೋಡುವೆವೋ ಅಲ್ಲಿಯವರೆಗೆ ನಮಗೆ ನಿಜವಾದ ಆನಂದದ ಅನುಭವವಾಗಿಲ್ಲ ಎಂದು ಅರ್ಥ. ಅಜ್ಞಾನ ಮತ್ತು ಅಸಮಾನತೆ ಇವೆರಡೇ ದುಃಖಕ್ಕೆಲ್ಲಾ ಮೂಲ ಎನ್ನುವುದು ಜ್ಞಾನ.</p>
		<p>ಮಾನವನು ಪ್ರಪಂಚದ ಆಘಾತಕ್ಕೆ ಸಿಕ್ಕಿ ಜರ್ರುರಿತನಾದ ಮೇಲೆ ಮುಕ್ತನಾಗಬೇಕೆಂಬ ಆಸೆ ಅವನಲ್ಲಿ ಏಳುವುದು, ಜನನಮರಣಗಳ ಕೋಟಲೆಯಿಂದ ಪಾರಾಗಲು ಮಾರ್ಗವನ್ನು ಹುಡುಕಿ ತನ್ನ ನೈಜಸ್ಥಿತಿಯನ್ನು ಅರಿತು ಮುಕ್ತನಾಗುವನು. ಅನಂತರ ಸೃಷ್ಟಿಯನ್ನು ಒಂದು ದೊಡ್ಡ ಯಂತ್ರ ಎಂಬಂತೆ ನೋಡುವನು. ಪುನಃ ಆ ಯಂತ್ರದ ಚಕ್ರಕ್ಕೆ ತನ್ನ ಬೆರಳು ಸಿಕ್ಕಿಕೊಳ್ಳದಂತೆ ಜೋಪಾನವಾಗಿರುವನು. ಮುಕ್ತನಿಗೆ ಇನ್ನು ಯಾವ ಕರ್ತವ್ಯವೂ ಇಲ್ಲ. ಮುಕ್ತನನ್ನು ಯಾವ ಶಕ್ತಿ ಹಿಡಿದು ನಿಲ್ಲಿಸಬಲ್ಲದು? ಅವನು ಒಳ್ಳೆಯದನ್ನು ಮಾಡುವನು. ಏಕೆಂದರೆ ಅದೇ ಅವನ ಸ್ವಭಾವ, ಯಾವುದೇ ಕಾಲ್ಪನಿಕ ಕರ್ತವ್ಯ ಇವನನ್ನು ನಿರ್ಬಂಧಿಸುತ್ತಿದೆ ಎಂದಲ್ಲ. ವಿಷಯೇಂದ್ರಿಯಗಳ ಬಂಧನದಲ್ಲಿರುವವರಿಗೆ ಇದು ಅನ್ವಯಿಸುವುದಿಲ್ಲ. ಯಾವನು ತನ್ನ ಕೆಳಗಿನ ಸ್ವಭಾವವನ್ನು ಮಾರಿ ಹೋಗಿರುವನೋ ಅವನಿಗೆ ಮಾತ್ರ ಈ ಸ್ವಾತಂತ್ರ್ಯ, ಅವನು ತನ್ನ ಆತ್ಮನ ಆಧಾರದ ಮೇಲೆ ನಿಲ್ಲುವನು. ಅವನು ಯಾವ ನಿಯಮಕ್ಕೂ ಅಡಿಯಾಳು ಅಲ್ಲ, ಅವನೇ ಮುಕ್ತ ಮತ್ತು ಪೂರ್ಣ. ಅವನು ಹಳೆಯ ಮೂಢ ನಂಬಿಕೆಗಳಿಂದ ಪಾರಾಗಿರುವನು. ಅವನು ಸಂಸಾರಚಕ್ರದಿಂದ ಮುಕ್ತನಾಗಿರುವನು. ಪ್ರಕೃತಿ ಕೇವಲ ನಮ್ಮ ಆತ್ಮದ ಪ್ರತಿಬಿಂಬ. ಮಾನವನಿಗೆ ಕೆಲಸಮಾಡುವುದಕ್ಕೆ ಒಂದು ಮಿತಿ ಇದೆ. ಆದರೆ ಅವನ ಆಸೆಗೆ ಒಂದು ಮಿತಿ ಇಲ್ಲ. ಆದಕಾರಣವೇ ನಾವು ಕೆಲಸಮಾಡುವುದನ್ನು ಬಿಟ್ಟು ಮತ್ತೊಬ್ಬರ ಶ್ರಮವನ್ನೇ ಸ್ವಾಧೀನಪಡಿಸಿಕೊಂಡು ಅದರ ಮೂಲಕ ಅನುಭವಿಸಲು ಯತ್ನಿಸುವೆವು. ನಮ್ಮ ತೃಪ್ತಿಗಾಗಿ ಯಂತ್ರವನ್ನು ಕಂಡುಹಿಡಿದರೆ ಅದರಿಂದ ನಮಗೆ ಎಂದಿಗೂ ಒಳ್ಳೆಯದಾಗುವುದಿಲ್ಲ. ಏಕೆಂದರೆ ಒಂದು ಆಸೆಯನ್ನು ತೃಪ್ತಿ ಮಾಡಿದರೆ ಅದಕ್ಕೆ ಕೊನೆಯಿಲ್ಲದೆ ಇನ್ನೂ ಹೆಚ್ಚು ಆಸೆಗಳು ಬೆಳೆಯುತ್ತಾ ಹೋಗುವುವು. ಸಾಯುವಾಗಲೂ ಆಸೆ ಇನ್ನೂ ತೃಪ್ತಿಯಾಗದೆ ಇರುವುದರಿಂದ ಅವುಗಳ ತೃಪ್ತಿಗಾಗಿ ಪುನಃ ಪುನಃ ಹುಟ್ಟಬೇಕಾಗಿದೆ. ನಾವು ಮನುಷ್ಯಜನ್ಮಕ್ಕೆ ಬರುವುದಕ್ಕೆ ಮುಂಚೆ ಎಂಟು ಕೋಟಿ ಜನ್ಮಗಳನ್ನು ತಾಳಿದ್ದೆವು ಎನ್ನುವನು ಹಿಂದೂ. ಆಸೆಯನ್ನು ನಾಶಮಾಡಿ ಬಂಧನದಿಂದ ಪಾರಾಗಿ ಎನ್ನುವುದು ಜ್ಞಾನ. ಇದೊಂದೇ ಮಾರ್ಗ, ಜನನಕ್ಕೆ ಮೂಲವಾದ ಕಾರಣಗಳನ್ನೆಲ್ಲ ನಾಶಮಾಡಿ ಮುಕ್ತರಾಗಿ, ಸ್ವಾತಂತ್ರ್ಯ ಮಾತ್ರ ನಿಜವಾದ ನೀತಿಗೆ ದಾರಿ, ಕಾರ್ಯಕಾರಣಗಳ ತುದಿಮೊದಲಿಲ್ಲದ ಸರಪಳಿ ಮಾತ್ರ ಇದ್ದಿದ್ದರೆ. ನಿರ್ವಾಣವನ್ನು ಪಡೆಯಲು ಆಗುತ್ತಿರಲಿಲ್ಲ. ಬಂಧನದಲ್ಲಿ ಬಿದ್ದಿರುವ ಈ ತೋರಿಕೆಯ ಜೀವಾತ್ಮನ ನಾಶವಾಗಬೇಕು. ಮುಕ್ತಿಯೆಂದರೆ ಇದೇ; ಕಾರ್ಯಕಾರಣಗಳ ಉಪಟಳದಿಂದ ಪಾರಾಗುವುದು ಎಂದು ಅರ್ಥ.</p>
		<p>ನಮ್ಮ ನೈಜಸ್ವಭಾವ ಒಳ್ಳೆಯದು, ಮುಕ್ತವಾಗಿರುವುದು, ಪರಿಶುದ್ದ ವಾಗಿರುವುದು. ಅದೆಂದಿಗೂ ಕೆಟ್ಟದ್ದನ್ನು ಮಾಡಲಾರದು, ಕೆಟ್ಟದ್ದು ಆಗಲಾರದು. ದೇವರನ್ನು ನಮ್ಮ ಮನಸ್ಸಿನ ಮತ್ತು ಕಣ್ಣಿನ ಮೂಲಕ ನೋಡಿದಾಗ ಅವನನ್ನು ಅದು ಇದು ಎನ್ನುವೆವು. ಆದರೆ ಸತ್ಯವಾಗಿರುವುದು ಒಂದೇ. ವೈವಿಧ್ಯವೆಲ್ಲ ಆ ಏಕದ ಬೇರೆಬೇರೆ ವಿವರಣೆಗಳು ಮಾತ್ರ. ನಾವು ಇನ್ನೇನೂ ಆಗುವುದಿಲ್ಲ, ನಮ್ಮ ಸಹಜಸ್ಥಿತಿಗೆ ಬರುತ್ತೇವೆ, ಅಷ್ಟೆ.. ದುಃಖದ ಮೂಲವೆಲ್ಲ ಅಜ್ಞಾನ ಮತ್ತು ಜಾತಿ ಎಂಬ ಬುದ್ಧನ ನಿರ್ಧಾರವನ್ನು ವೇದಾಂತ</p>
		<p>ಸ್ವೀಕರಿಸಿದೆ. ಏಕೆಂದರೆ ಇದು ಶ್ರೇಷ್ಠ ವಿವರಣೆ, ಮಾನವಶ್ರೇಷ್ಠನ ಅಂತರ್‌ದೃಷ್ಟಿಯನ್ನು ಇದು ವ್ಯಕ್ತಪಡಿಸುವುದು. ಹಾಗಾದರೆ ನಾವು ಧೀರರಾಗೋಣ. ನಿಸ್ಸಹಿಗಳಾಗೋಣ. ನಾವು ಯಾವ ಮಾರ್ಗವನ್ನಾಗಲಿ ಶ್ರದ್ದೆಯಿಂದ ಅನುಸರಿಸಿದರೆ ಅದು ನಮ್ಮನ್ನು ಮುಕ್ತಿಗೆ ಒಯ್ಯಲೇಬೇಕು. ನೀವು ಸರಪಳಿಯ ಒಂದು ಕೊಂಡಿಯನ್ನು ಹಿಡಿದುಕೊಂಡರೆ ಕ್ರಮೇಣ ಇಡೀ ಸರಪಳಿಯು ನಿಮ್ಮ ಕೈಗೆ ಬರುವುದು. ನೀವು ಮರದ ಬೇರಿಗೆ ನೀರು ಹಾಕಿದರೆ ಇಡೀ ಮರಕ್ಕೆ ನೀರು ಹಾಕಿದಂತೆ. ಪ್ರತಿಯೊಂದು ಎಲೆಗೂ ನೀರು ಹಾಕುವುದು ವೃಥಾ ಕಾಲಹರಣ, ಬೇರೆ ಮಾತಿನಲ್ಲಿ ಹೇಳುವುದಾದರೆ, ಮೊದಲು ದೇವರನ್ನು ಅರಸಿ; ಅವನು ದೊರೆತರೆ ಎಲ್ಲವೂ ದೊರೆತಂತೆ, ಚರ್ಚು, ಸಿದ್ದಾಂತ, ಆಚಾರ ಇವೆಲ್ಲಾ ಧರ್ಮವೆಂಬ ಸಸಿಯ ರಕ್ಷಣೆಗೆ ಸುತ್ತಲೂ ಹಾಕಿರುವ ಬೇಲಿ. ಆದರೆ ಆ ಸಸಿ ಮರವಾಗಬೇಕಾದರೆ ಅನಂತರ ಬೇಲಿಯನ್ನೆಲ್ಲಾ ತೆಗೆಯಬೇಕು. ಅದರಂತೆಯೇ ಧರ್ಮ, ಬೈಬಲ್, ವೇದಶಾಸ್ತ್ರ ಇವುಗಳೆಲ್ಲ ಸಸಿಗೆ ಇರುವ ಒಂದು ಕುಂಡದಂತೆ. ಆದರೆ ಅದು ಕುಂಡದಿಂದ ಪಾರಾಗಿ ಭೂಮಿಯ ಮೇಲೆ ಬೆಳೆಯಬೇಕಾಗಿದೆ.</p>
		<p>ನಾವು ಇಲ್ಲಿರುವಂತೆಯೇ ಸೂರ್ಯ ನಕ್ಷತ್ರಗಳಲ್ಲಿಯೂ ಇರುವವು ಎಂದು ಭಾವಿಸಬೇಕು. ಆತ್ಮವು ಕಾಲದೇಶಾತೀತ. ನೋಡುವ ಪ್ರತಿಯೊಂದು ಕಣ್ಣೂ ನನ್ನದೆ, ಭಗವಂತನನ್ನು ಕೊಂಡಾಡುವ ಪ್ರತಿಯೊಂದು ಬಾಯಿಯೂ ನನ್ನದೇ. ಪ್ರತಿಯೊಬ್ಬ ಪಾಪಿಯೂ ನಾನೇ, ನಾವೆಲ್ಲೂ ಬಂಧಿತರಲ್ಲ, ನಾವು ದೇಹವಲ್ಲ. ವಿಶ್ವವೇ ನಮ್ಮ ದೇಹ, ಎಲ್ಲವನ್ನೂ ಪ್ರತಿಬಿಂಬಿಸುತ್ತಿರುವ ಸ್ಪಟಿಕ ನಾವು. ಆದರೆ ಸ್ಪಟಿಕ ಮಾತ್ರ ಯಾವ ಬದಲಾವಣೆಗೂ ಒಳಗಾಗುವುದಿಲ್ಲ. ನಮ್ಮ ಇಚ್ಛೆಯ ಪ್ರಕಾರ ಮಾಯಾದಂಡದಿಂದ ದೃಶ್ಯಗಳನ್ನು ನಿರ್ಮಿಸುತ್ತಿರುವ ಮಂತ್ರವಾದಿಗಳು ನಾವು, ಆದರೆ ನಾವು ಈ ತೋರಿಕೆಯ ಹಿಂದೆ ಹೋಗಿ ಆತನನ್ನು ಕಾಣಬೇಕಾಗಿದೆ. ಒಂದು ಪಾತ್ರೆಯಲ್ಲಿ ಕುದಿಯಲಿಕ್ಕೆ ಇಟ್ಟಿರುವ ನೀರಿನಂತೆ ಈ ಪ್ರಪಂಚ, ಮೊದಲು ಒಂದು ಗುಳ್ಳೆ ಏಳುವುದು, ಅನಂತರ ಹಲವು, ಕೊನೆಗೆ ನೀರೆಲ್ಲಾ ಕುದಿದು ಗುಳ್ಳೆಗಳಾಗಿ ಆವಿಯಂತೆ ಹೊರಟು ಹೋಗುವುವು. ಅದರಂತೆ ಕೊನೆಗೆ ಪ್ರತಿಯೊಂದು ಜೀವಿಯೂ ಒಂದು ಗುಳ್ಳೆಯಾಗಿ ಪಾರಾಗಿ ಹೋಗಬೇಕಾಗಿದೆ. ಚಿರನೂತನವಾದ ಸೃಷ್ಟಿಯು ಹೊಸ ನೀರನ್ನು ತರುವುದು. ಯಥಾಪ್ರಕಾರ ಹಿಂದಿನಂತೆ ಜಗತ್ತು ಪ್ರಾರಂಭವಾಗುವುದು. ಜಗತ್ತಿನ ಮಹಾಗುರುಗಳು ಪ್ರಾರಂಭದಲ್ಲಿ ಗುಳ್ಳೆಗಳು, ಇಲ್ಲೊಂದು ಅಲ್ಲೊಂದು. ಬುದ್ಧ ಮತ್ತು ಕ್ರಿಸ್ತ ಇವರು ಪ್ರಪಂಚದಲ್ಲೆಲ್ಲಾ ಕಾಣಿಸಿಕೊಂಡ ಶ್ರೇಷ್ಠತಮ ಗುಳ್ಳೆಗಳು. ಮಹಾ ವ್ಯಕ್ತಿಗಳವರು; ತಾವು ಮುಕ್ತರಾಗಿ ಇತರರಿಗೂ ಬಂಧನದಿಂದ ಪಾರಾಗುವುದಕ್ಕೆ ಸಹಾಯಮಾಡಿದವರು. ಇಬ್ಬರೂ ಎಲ್ಲಾ ದೃಷ್ಟಿಗಳಿಂದಲೂ ಪೂರ್ಣರಾಗಿರಲಿಲ್ಲ. ಆದರೆ ಅವರನ್ನು ಅವರ ಲೋಪದಿಂದ ಅಳೆಯುವುದಲ್ಲ, ಅವರ ಗುಣದಿಂದ ಅಳೆಯಬೇಕು. ಜೀಸಸ್‌ನಲ್ಲೂ ದೋಷಗಳಿದ್ದುವು. ಏಕೆಂದರೆ ತನ್ನ ಶ್ರೇಷ್ಠ ಆದರ್ಶಕ್ಕೆ ತಕ್ಕಂತೆ ಅವನು ಬಾಳಲಿಲ್ಲ. ಎಲ್ಲಕ್ಕಿಂತ ಹೆಚ್ಚಾಗಿ ಅವನು ಸ್ತ್ರೀಯರಿಗೆ ಪುರುಷರಿಗೆ ಸಮನಾದ ಸ್ಥಾನವನ್ನು ಕೊಡಲಿಲ್ಲ. ಸ್ತ್ರೀಯರೆ ಅವನಿಗೆ ಎಲ್ಲವನ್ನೂ ಮಾಡಿದರು. ಆದರೂ ಅವರಲ್ಲಿ ಯಾರೂ ಆಚಾರ್ಯರಾಗಲಿಲ್ಲ. ಇದಕ್ಕೆ</p>
		<p>ನಿಸ್ಸಂದೇಹವಾದ ಕಾರಣ ಅವನು ಸೆಮಿಟಿಕ್ ಗುಂಪಿಗೆ ಸೇರಿರುವುದೇ ಆಗಿದೆ. ಆದರೆ ಮಹಿಮರಾದ ಆರ್ಯರು ಮತ್ತು ಅವರಂತೆ ಬುದ್ದನೂ ಕೂಡ ಪುರುಷರಿಗೆ ಸರಿಸಮನಾದ ಸ್ಥಾನವನ್ನು ಸ್ತ್ರೀಯರಿಗೆ ಕೊಟ್ಟಿರುವರು. ಆರ್ಯರಿಗೆ ಧರ್ಮದಲ್ಲಿ ಲಿಂಗಭೇದವಿರಲಿಲ್ಲ. ವೇದ-ಉಪನಿಷತ್ತುಗಳಲ್ಲಿ ಸ್ತ್ರೀಯರು ಶ್ರೇಷ್ಠ ತತ್ತ್ವಗಳನ್ನು ಇತರರಿಗೆ ಬೋಧಿಸಿದ್ದರು, ಪುರುಷರಂತೆಯೇ ಗೌರವವನ್ನು ಪಡೆಯುತ್ತಿದ್ದರು.</p>
		<p>ಸುಖದುಃಖಗಳೆರಡೂ ಸರಪಳಿಗಳೇ. ಒಂದು ಚಿನ್ನದ್ದು, ಮತ್ತೊಂದು ಕಬ್ಬಿಣದ್ದು. ಎರಡೂ ಬಲವಾದವುಗಳೇ. ಅವು ಆತ್ಮಸಾಕ್ಷಾತ್ಕಾರಕ್ಕೆ ಅಡ್ಡಲಾಗಿ ಬಂದು ನಮ್ಮನ್ನು ಬಂಧಿಸುವುವು. ಆತ್ಮನಿಗೆ ಸುಖದುಃಖಗಳಿಲ್ಲ. ಇವೆರಡೂ ಅವಸ್ಥೆಗಳು, ಅವಸ್ಥೆ ಯಾದುದರಿಂದ ಅನವರತ ಬದಲಾಗಬೇಕಾಗಿದೆ. ಆದರೆ ಆತ್ಮನ ಸ್ವಭಾವವಾದರೋ ಆನಂದ ಮತ್ತು ನಿರ್ವಿಕಾರವಾದ ಶಾಂತಿ, ನಾವು ಅದನ್ನು ಹೊಸದಾಗಿ ಪಡೆಯಬೇಕಾಗಿಲ್ಲ. ಅದು ಆಗಲೇ ನಮ್ಮಲ್ಲಿದೆ. ನಮ್ಮ ಚಿತ್ರದ ಮಲಿನತೆಯನ್ನು ತೊಳೆದರೆ ಅದು ಅಲ್ಲೇ ಕಾಣುವುದು. ನಾವು ಸದಾ ಆತ್ಮನಲ್ಲಿ ಪ್ರತಿಷ್ಠಿತರಾಗಿ ಸೃಷ್ಟಿವೈಚಿತ್ರ್ಯವನ್ನು ಪೂರ್ಣ ಶಾಂತಿಯಿಂದ ನೋಡಬೇಕು. ಇದೊಂದು ಮಕ್ಕಳಾಟ, ಇದೆಂದಿಗೂ ನಮ್ಮ ಮನಸ್ಸಿನಲ್ಲಿ ಕೊಭೆಯನ್ನುಂಟುಮಾಡಲಾರದು. ಹೊಗಳಿಕೆಯಿಂದ ಮನಸ್ಸಿಗೆ ಸಂತೋಷವಾದರೆ ತೆಗಳಿಕೆಯಿಂದ ಮನಸ್ಸಿಗೆ ದುಃಖ ವಾಗುವುದು. ಇಂದ್ರಿಯಗಳ ಸುಖ ಮಾತ್ರವಲ್ಲ ಮನಸ್ಸಿನ ಸುಖ ಕೂಡ ಕ್ಷಣಿಕ. ಆದರೆ ನಿರಪೇಕ್ಷವಾದ ಆನಂದ ನಮ್ಮ ಹೃದಯದಲ್ಲಿಯೇ ಇದೆ. ಅದು ಯಾವ ಬಾಹ್ಯ ವಸ್ತುವನ್ನೂ ಅನುಸರಿಸಿಕೊಂಡಿಲ್ಲ. “ಆತ್ಮಾನಂದವನ್ನೇ ಪ್ರಪಂಚ ಧರ್ಮವೆಂದು ಕರೆಯುವುದು. ನಮ್ಮ ಆನಂದ ಆತ್ಮನಲ್ಲಿ ಹೆಚ್ಚು ನೆಲಸಿದಷ್ಟೂ ಹೆಚ್ಚು ಆಧ್ಯಾತ್ಮಿಕರು ನಾವು. ನಮ್ಮ ಸುಖಕ್ಕೆ ಜಗತ್ತನ್ನು ನಾವು ನೆಚ್ಚಬೇಕಾಗಿಲ್ಲ..</p>
		<p>ಕೆಲವು ಬೆಸ್ತ ಹೆಂಗಸರು ದೊಡ್ಡದೊಂದು ಬಿರುಗಾಳಿಯಿಂದ ಕೂಡಿದ ಮಳೆ ಬಂದಾಗ ಒಬ್ಬ ಶ್ರೀಮಂತನ ಮನೆಯ ತೋಟಕ್ಕೆ ಹೋದರು. ಮನೆಯ ಯಜಮಾನ ಅವರನ್ನು ವಿಶ್ವಾಸದಿಂದ ಬರಮಾಡಿಕೊಂಡು ಅವರಿಗೆ ತಂಗಲು ಹೇಳಿದನು. ಸ್ವರ್ಗದಂತೆ ಇದ್ದ, ಪರಿಮಳದಿಂದ ಕೂಡಿದ ಸ್ಥಳದಲ್ಲಿ ಬೆಸ್ತ ಹೆಂಗಸರು ಮಲಗಿಕೊಂಡರು. ಆದರೆ ಅವರಿಗೆ ನಿದ್ರೆ ಬರಲಿಲ್ಲ. ತಮ್ಮ ಜೀವನದಲ್ಲಿ ನಿತ್ಯವೂ ಇದ್ದ ಏನೋ ಒಂದು ಬೇಕಾಗಿತ್ತು. ಅದಿಲ್ಲದೆ ಇದ್ದರೆ ಅವರಿಗೆ ನೆಮ್ಮದಿಯೇ ಇಲ್ಲ. ಕೊನೆಗೆ ಒಬ್ಬ ಹೆಂಗಸು. ಎದ್ದು ತನ್ನ ಮಾನಿನ ಬುಟ್ಟಿಯನ್ನು ಹೊರಗಿನಿಂದ ತಂದು ಹತ್ತಿರ ಇಟ್ಟುಕೊಂಡಳು. ನಿತ್ಯವೂ ಅನುಭವಿಸುತ್ತಿದ್ದ ಆ ವಾಸನೆಯಿಂದ ಸಂತುಷ್ಟರಾಗಿ ಅವರೆಲ್ಲ ಚೆನ್ನಾಗಿ ನಿದ್ದೆ ಮಾಡಿದರು.</p>
		<p>ಈ ಪ್ರಪಂಚವೆನ್ನುವುದು ನಮ್ಮ ಸುಖಕ್ಕೆ ಆಶ್ರಯವಾದ ಒಂದು ಮಾನಿನ ಬುಟ್ಟಿಯಾಗದಿರಲಿ. ಇದು ತಾಮಸಿಕ ಸ್ವಭಾವ; ತ್ರಿಗುಣದಲ್ಲಿ ಅತ್ಯಂತ ಕನಿಷ್ಟವಾದ</p>
		<p>ಗುಣದಿಂದ ಬಂಧಿತವಾಗಿರುವ ಸ್ಥಿತಿ. ಅನಂತರವೇ ಅಹಂಕಾರದಿಂದ ಪ್ರೇರೇಪಿತರಾಗಿರು ವವರು ಬರುವರು. ಅವರು ಯಾವಾಗಲೂ 'ನಾನು'' 'ನಾನು'' ಎನ್ನುತ್ತಿರುವರು. ಕೆಲವು ವೇಳೆ ಅವರು ಸತ್ಕರ್ಮವನ್ನು ಮಾಡಿ ಧಾರ್ಮಿಕರಾಗಬಹುದು. ಇವರೆಲ್ಲ ರಾಜಸಿಕ ಪ್ರವೃತ್ತಿಯವರು. ಶ್ರೇಷ್ಠರೆಂದರೆ ಅಂತರ್ಮುಖಿಗಳಾದ ಸಾತಿ ಯಾವಾಗಲೂ ಆತ್ಮಪ್ರತಿಷ್ಠಿತರು. ಈ ಮೂರು ಗುಣಗಳೂ ಬೇರೆಬೇರೆ ಪ್ರಮಾಣಗಳಲ್ಲಿ ಪ್ರತಿಯೊಬ್ಬರಲ್ಲಿಯೂ ಇವೆ. ಬೇರೆಬೇರೆ ಕಾಲಗಳಲ್ಲಿ ಬೇರೆಬೇರೆ ಗುಣಗಳು ಮೇಲೆದ್ದು ಕಾಣುವುವು. ನಾವು ರಜಸ್ಸಿನಿಂದ ತಮಸ್ಸನ್ನು ಗೆಲ್ಲಬೇಕು; ಅನಂತರ ಎರಡನ್ನೂ ಸತ್ಯದಲ್ಲಿ ಅಡಗಿಸಬೇಕು.</p>
		<p>ಸೃಷ್ಟಿ ಎಂದರೆ ಹೊಸದಾಗಿ ಏನನ್ನೋ ತಯಾರುಮಾಡುವುದಲ್ಲ. ಕಳೆದುಕೊಂಡ ಸಮತ್ವವನ್ನು ಪುನಃ ಪಡೆಯುವುದಕ್ಕೆ ನಡೆಸುವ ಹೋರಾಟ ಅಷ್ಟೆ. ನಾವು ಕಾರ್ಕುಗಳನ್ನು ನೀರಿನ ಅಡಿಗೆ ಎಸೆದರೆ ಅವು ಒಂದೊಂದಾಗಿ ಮತ್ತು ಗುಂಪುಗುಂಪಾಗಿ ಮೇಲೆದ್ದು ಬರುವುವು. ಅವೆಲ್ಲ ಮೇಲಕ್ಕೆ ಬಂದ ಮೇಲೆ ಸಮತ್ವ ಸಿದಿ ಸುವುದು. ಆಗ ಚಲನೆ ನಿಲ್ಲುವುದು. ಇದರಂತೆಯೇ ಸೃಷ್ಟಿ ಕೂಡ. ಸಮತ್ವ ಬಂದರೆ ಬದಲಾವಣೆಯೆಲ್ಲ ನಿಲ್ಲುವುದು, ಜೀವನ ಕೂಡ ಕೊನೆಗಾಣುವುದು. ಜೀವನದ ಜೊತೆಯಲ್ಲಿ ಪಾಪ ಇದ್ದೇ ತೀರುವುದು. ಏಕೆಂದರೆ ಸಮತ್ವದಲ್ಲಿ ಸೃಷ್ಟಿ ಕೊನೆಗಾಣುವುದು. ಏಕೆಂದರೆ ಸಮತ್ವ ಮತ್ತು ಪ್ರಳಯ ಎರಡೂ ಒಂದೆ. ದುಃಖವಿಲ್ಲದೆ ಸುಖ, ಕೆಟ್ಟದ್ದಿಲ್ಲದೆ ಒಳ್ಳೆಯದು, ಇವನ್ನು ಎಂದಿಗೂ ಹೊಂದಲು ಸಾಧ್ಯವಿಲ್ಲ. ಏಕೆಂದರೆ ಬದುಕುವುದು ಎಂದರೇನೆ ಕಳೆದುಕೊಂಡ ಸಮತ್ವ. ನಮಗೆ ಬೇಕಾಗಿರುವುದು ಮುಕ್ತಿ; ಜೀವನವೂ ಅಲ್ಲ, ಸುಖವೂ ಅಲ್ಲ, ದುಃಖವೂ ಅಲ್ಲ. ಸೃಷ್ಟಿ, ಅನಂತವಾದುದು, ಆದಿಅಂತ್ಯವಿಲ್ಲದುದು; ಅದು ಅನಂತ ಸರೋವರದಲ್ಲಿ ಚಿರಕಾಲ ಚಲಿಸುತ್ತಿರುವ ಅಲೆಯಂತೆ. ಇದರಲ್ಲಿ ಗೊತ್ತಾಗದ ಆಳವೆಷ್ಟೊ ಇರಬಹುದು. ಶಾಂತಿಯನ್ನು ಪಡೆದವರು ಎಷ್ಟೋ ಇರುವರು. ಆದರೆ ಅಲೆ ಮಾತ್ರ ಎಂದೆಂದಿಗೂ ಇರುವುದು. ಸಮತ್ವವನ್ನು ಪಡೆಯುವ ಹೋರಾಟವೂ ಅನಂತವಾದುದು. ಒಂದೇ ವಸ್ತುವಿಗೆ ಜನನಮರಣಗಳೆಂಬುವು ಬೇರೆಬೇರೆ ಹೆಸರುಗಳು. ಅವು ನಾಣ್ಯದ ಎರಡು ಕಡೆಗಳಂತೆ, ಎರಡೂ ಮಾಯೆಯೇ. ಒಂದು ಕಡೆ ಬದುಕಲು ಹೋರಾಟ, ಮತ್ತೊಂದು ಕಡೆ ಸಾಯಲು ಹೋರಾಟ. ಈ ಹೋರಾಟವನ್ನು ನಾವು ವಿವರಿಸಲಾರೆವು. ಆದರೆ ಇದರಾಚೆ ನಿಜಸ್ಥಿತಿ ಇರುವುದು, ಆತ್ಮವಿರುವುದು. ನಾವು ಸೃಷ್ಟಿಯನ್ನು ಪ್ರವೇಶಿಸುವೆವು. ಅನಂತರ ಅದು ನಮಗೆ ಜೀವಂತವಾಗುವುದು. ವಸ್ತುಗಳು ಸ್ವಭಾವತಃ ನಿರ್ಜಿವವಾಗಿವೆ. ನಾವೇ ಅವಕ್ಕೆ ಜೀವವನ್ನು ಕೊಡುವವರು. ಅನಂತರ ಮೂರ್ಖರಂತೆ ಅವನ್ನು ನೋಡಿ ಅಂಜುವೆವು. ಇಲ್ಲವೆ ಅವನ್ನು ನೋಡಿ ಆನಂದಿಸುವೆವು. ಪ್ರಪಂಚ ಸುಳೂ ಅಲ್ಲ, ನಿಜವೂ ಅಲ್ಲ, ಸತ್ಯದ ಛಾಯೆ ಅದು.</p>
		<p>“ಕಲ್ಪನೆಯೇ ಸತ್ಯದ ಹೊಂಬೆಳಕಿನ ಛಾಯೆ' ಎನ್ನುವನು ಕವಿ. ಒಳಗಿರುವ ಆಂತರಿಕ ಪ್ರಪಂಚ ಸತ್ಯವಾಗಿರುವುದು; ಅದು ಬಾಹ್ಯಕ್ಕಿಂತ ಬಹುಪಾಲು ದೊಡ್ಡದು. ಬಾಹ್ಯವೆಂಬುದು ಸತ್ಯದ ಛಾಯೆಯ ಆವಿರ್ಭಾವ ಮಾತ್ರ. ನಾವು ಹಗ್ಗವನ್ನು ನೋಡಿದಾಗ ಹಾವನ್ನು ನೋಡುವುದಿಲ್ಲ, ಹಾವನ್ನು ನೋಡಿದಾಗ ಹಗ್ಗವನ್ನು</p>
		<p>ನೋಡುವುದಿಲ್ಲ. ಎರಡೂ ಏಕಕಾಲದಲ್ಲಿ ಇರಲಾರವು. ಇದರಂತೆಯೇ ನಾವು ಸೃಷ್ಟಿಯನ್ನು ನೋಡಿದಾಗ ಆತ್ಮನನ್ನು ನೋಡಲಾರೆವು. ಅದು ಕೇವಲ ನಮ್ಮ ಯುಕ್ತಿಯ ಕಲ್ಪನೆ. ಬ್ರಹ್ಮಸಾಕ್ಷಾತ್ಕಾರದಲ್ಲಿ 'ನಾನು' ಆಗಲಿ ಪ್ರಪಂಚದ ಭಾವನೆಯಾಗಲಿ ಯಾವುದೂ ಇರುವುದಿಲ್ಲ. ಬೆಳಕಿಗೆ ಕತ್ತಲೆ ಗೊತ್ತಾಗುವುದಿಲ್ಲ. ಏಕೆಂದರೆ ಅದು ಬೆಳಕಿನಲ್ಲಿರಲಾರದು. ಹಾಗೆಯೇ ಬ್ರಹ್ಮನೇ ಸರ್ವ, ನಾವು ಒಬ್ಬ ದೇವರನ್ನು ಒಪ್ಪಿಕೊಳ್ಳುವುದು ಅಂದರೆ, ನಮ್ಮಿಂದ ಬೇರೆಯಾದಂತೆ ಇರುವ ಆತ್ಮನನ್ನು ಬಾಹ್ಯದಲ್ಲಿ ದೇವರೆಂದು ಪೂಜಿಸುವುದು. ಆದರೆ ಅದು ಯಾವಾಗಲೂ ನಮ್ಮ ನಿಜವಾದ ಆತ್ಮವೆ, ಅದೇ ಏಕಮಾತ್ರ ದೇವರು, ಪ್ರಾಣಿಯ ಸ್ವಭಾವ ಇದ್ದಂತೆಯೇ ಇರುವುದು; ಮನುಷ್ಯನ ಸ್ವಭಾವ ಒಳ್ಳೆಯದನ್ನು ಆಶಿಸುವುದು ಮತ್ತು ಕೆಟ್ಟದ್ದನ್ನು ತ್ಯಜಿಸುವುದು; ದೇವನ ಸ್ವಭಾವ ಯಾವುದನ್ನೂ ಇಚ್ಚಿಸುವುದೂ ಇಲ್ಲ, ತ್ಯಜಿಸುವುದೂ ಇಲ್ಲ, ನಿರಂತರ ಆನಂದದಲ್ಲಿರುವುದು. ನಾವು ದೇವರಾಗೋಣ. ಹೃದಯವನ್ನು ಸಾಗರದಷ್ಟು ವಿಶಾಲ ಮಾಡೋಣ. ಪ್ರಪಂಚದ ಕೆಲಸಕ್ಕೆ ಬಾರದ ವಸ್ತುಗಳನ್ನೆಲ್ಲ ತ್ಯಜಿಸಿ ಅದನ್ನು ಒಂದು ಚಿತ್ರದಂತೆ ನೋಡೋಣ. ಅನಂತರ ಅದರಿಂದ ಯಾವ ವಿಧದಲ್ಲಿಯೂ ವ್ಯಥಿತರಾಗದೆ, ಅದನ್ನು ನೋಡಿ ಆನಂದಿಸಬಹುದು. ಪ್ರಪಂಚದಲ್ಲಿ ಒಳ್ಳೆಯದನ್ನೇಕೆ ಹುಡುಕುವಿರಿ? ನಮಗೆ ಅಲ್ಲಿ ಕಾಣುವುದೇನು ? ಮಣ್ಣಿನಲ್ಲಿ ಆಟವಾಡುವ ಮಕ್ಕಳಿಗೆ ಸಿಕ್ಕಿದ ಕೆಲವು ಗಾಜಿನ ಚೂರುಗಳಂತಿದೆ ಪ್ರಪಂಚದಲ್ಲಿ ಸಿಕ್ಕುವ ಶ್ರೇಷ್ಠ ಆನಂದವೆಂಬುದು. ಮಕ್ಕಳು ಪುನಃ ಆ ಗಾಜಿನ ಚೂರುಗಳನ್ನು ಕಳೆದುಕೊಂಡು ಹುಡುಕಾಡುವುವು. ಅನಂತಶಕ್ತಿಯೇ ಧರ್ಮ ಮತ್ತು ದೇವರು. ನಾವು ಮುಕ್ತರಾದಾಗ ಮಾತ್ರ ಅಮರರು, ಮುಕ್ತರಾದಾಗ ಮಾತ್ರ ದೇವರು.</p>
		<p>ಅಹಂಕಾರದಿಂದ ಜನಿತವಾದ ಪ್ರಪಂಚವನ್ನು ತ್ಯಜಿಸುವವರೆಗೆ ನಮಗೆ ಮುಕ್ತಿ ದೊರಕಲಾರದು. ಅದು ಯಾರಿಗೂ ಸಿಕ್ಕುವಂತೆ ಇಲ್ಲ. ಪ್ರಪಂಚವನ್ನು ತ್ಯಜಿಸುವುದೆಂದರೆ ಸಂಪೂರ್ಣ ಅಹಂಕಾರವನ್ನು ಮರೆಯುವುದು ಎಂದು ಅರ್ಥ. ಅದರ ಇರವನ್ನೇ ಮರೆಯುವುದು. ದೇಹದಲ್ಲಿ ಇರುವುದು, ಆದರೆ ಅದರ ದಾಸನಾಗುವುದಲ್ಲ. ಈ ದುಷ್ಟ 'ಅಹಂ''ಅನ್ನು ನಾಶಗೊಳಿಸಬೇಕು. ಮೌನಿಗಳಾದವರು ಬಾಳಿ ಪ್ರೀತಿಸಿ ತಮ್ಮ ವ್ಯಕ್ತಿತ್ವವನ್ನೆಲ್ಲ ಹಿಂದಕ್ಕೆ ಸೆಳೆದುಕೊಳ್ಳುವರು. ಅವರೆಂದಿಗೂ ನಾನು ನನ್ನದು ಎಂದು ಹೇಳಿಕೊಳ್ಳುವುದಿಲ್ಲ. ಇತರರ ಸಹಾಯಕ್ಕೆ ತಾವೊಂದು ಯಂತ್ರವಾಗುವುದಾದರೆ ಧನ್ಯರು ಎಂದು ಭಾವಿಸುವರು. ಅವರು ದೇವರಲ್ಲಿ ತನ್ಮಯರಾಗಿರುವರು. ಏನನ್ನೂ ಕೇಳುವುದಿಲ್ಲ; ಮಾಡಬೇಕಲ್ಲ ಎಂದು ಏನನ್ನೂ ಮಾಡುವುದಿಲ್ಲ. ಅವರೇ ನಿಜವಾದ ಜೀವನ್ಮುಕರು, ಸ್ವಾರ್ಥ ಲವಲೇಶವಿಲ್ಲದವರು. ಅವರ ಅಹಂಕಾರವೆಲ್ಲ ಸಂಪೂರ್ಣ ತೊಡೆದುಹೋಗಿದೆ. ಅವರಲ್ಲಿ ಯಾವ ಆಸೆಯೂ ಇಲ್ಲ. ಅವರೆಲ್ಲ ವ್ಯಕ್ತಿತ್ವವಿಲ್ಲದ ಒಂದು ತತ್ಯ. ನಮ್ಮ ಅಹಂಕಾರವನ್ನು ಎಷ್ಟು ಮರೆಮಾಡಿದರೆ ಅಷ್ಟು ಹೆಚ್ಚು ದೇವರು ಅಲ್ಲಿ ವ್ಯಕ್ತವಾಗುವನು. ನಾವು ಅಲ್ಪಾತ್ಮನಿಂದ ಪಾರಾಗೋಣ. ಭಗವಂತನೊಬ್ಬನೇ ನಮ್ಮಲ್ಲಿ ಇರಲಿ, ನಮ್ಮಲ್ಲಿ ಅಹಂಕಾರದ ಸುಳಿವಿಲ್ಲದಾಗ ಮಾತ್ರ ನಾವು ಶ್ರೇಷ್ಠ ಕೆಲಸವನ್ನು ಮಾಡಬಲ್ಲೆವು, ಅದ್ಭುತವಾದ ಪ್ರಭಾವವನ್ನು ಬೀರಬಲ್ಲೆವು, ಆಶಾಹೀನರು</p>
		<p>ಮಾತ್ರ ಫಲಗಳನ್ನು ಉಂಟುಮಾಡಬಲ್ಲರು. ಜನರು ನಿಮ್ಮನ್ನು ಹೀಯಾಳಿಸಿದಾಗ ಅವರನ್ನು ಆಶೀರ್ವದಿಸಿ. ನಿಮ್ಮಲ್ಲಿರುವ ಭಾಂತಿಯ ಅಹಂಕಾರವನ್ನು ನಾಶಗೊಳಿಸುವುದಕ್ಕೆ ಅವರು ಎಷ್ಟು ಉಪಕಾರ ಮಾಡುತ್ತಿರುವರು ಎಂಬುದನ್ನು ನೋಡಿ. ನಿಜವಾದ ಆತ್ಮನಲ್ಲಿ ಪ್ರತಿಷ್ಠಿತನಾಗಿ, ಪರಿಶುದ್ದ ಭಾವನೆಗಳನ್ನು ಮಾತ್ರ ಆಲೋಚಿಸಿ. ಆಗ ಬರಿಯ ಮಾತಾಳಿಗಳ ಒಂದು ಸೇನೆ ಸಾಧಿಸುವುದಕ್ಕಿಂತ ಹೆಚ್ಚು ಸಾಧಿಸುತ್ತೀರಿ. ಪರಿಶುದ್ಧ ಹೃದಯದಿಂದ, ಮೌನದ ಆಳದಿಂದ, ಪರಮಶಕ್ತಿಯುತವಾದ ಮಾತುಗಳು ಹೊರಹೊಮ್ಮುವುವು.</p>
		<p>ವ್ಯಕ್ತಗೊಳಿಸುವುದು ಎಂದರೆ ನಿಜವಾಗಿಯೂ ಅಧೋಗತಿಗೆ ಇಳಿದಂತೆಯೇ. ಏಕೆಂದರೆ ಅಧ್ಯಾತ್ಮ'ವನ್ನು ಅಕ್ಷರದ ಮೂಲಕ ಮಾತ್ರ ವಿವರಿಸಬಹುದು ಮತ್ತು ಸೇಂಟ್‌ಪಾಲ್ ಹೇಳುವಂತೆ “ಅಕ್ಷರವು ಭಾವವನ್ನು ಕೊಲ್ಲುವುದು.'' ಜೀವನ ಎಂಬುದು ಕೇವಲ ಛಾಯೆಯಾದ ಅಕ್ಷರದಲ್ಲಿ ಇರಲಾರದು. ಆದರೂ ತತ್ತ್ವವನ್ನು ತಿಳಿಯಬೇಕಾದರೆ ಅದಕ್ಕೆ ಒಂದು ಭೌತಿಕ ರೂಪವನ್ನು ಕೊಡಬೇಕು. ಆ ಆವರಣದಲ್ಲಿ ನಮಗೆ ಸತ್ಯ ಮರೆಯಾಗುವುದು. ಅದೊಂದು ಸಂಕೇತ ಎಂದು ಭಾವಿಸದೆ ಅದೇ ಸತ್ಯ ಎಂದು ಬಗೆಯುವೆವು. ಇದು ಸರ್ವಸಾಮಾನ್ಯವಾಗಿ ಆಗುವ ತಪ್ಪು. ಪ್ರತಿಯೊಬ್ಬ ಮಹಾ ಆಚಾರ್ಯನಿಗೂ ಇದು ಗೊತ್ತಿದೆ. ಈ ತಪ್ಪಿಗೆ ಬಲಿಬೀಳದಂತೆ ಅವರು ಜಾಗ್ರತರಾಗಿರುವರು. ಆದರೆ ಸಾಧಾರಣ ಮಾನವರು ಅವ್ಯಕ್ಕಿಂತ ವ್ಯಕ್ತವನ್ನೇ ಆರಾಧಿಸುವರು. ಆದಕಾರಣವೇ ಪ್ರವಾದಿಗಳ ಪರಂಪರೆಯೇ ಜಗತ್ತಿಗೆ ಬಂದಿರುವುದು. ಅವರು ವ್ಯಕ್ತಿತ್ವದ ಹಿಂದೆ ಇರುವ ತತ್ತ್ವವನ್ನು ಮತ್ತೆ ಮತ್ತೆ ತೋರಿಸುತ್ತಾರೆ ಮತ್ತು ಕಾಲಕ್ಕೆ ಅನುಗುಣವಾಗಿ ತತ್ವಕ್ಕೆ ಹೊಸ ಆವರಣವನ್ನು ಸೃಷ್ಟಿಸಿಕೊಡುವರು. ಸತ್ಯ ಯಾವಾಗಲೂ ಬದಲಾಗುವುದಿಲ್ಲ. ಆದರೆ ಅದಕ್ಕೆ ಒಂದು ಆಕಾರವನ್ನು ಕೊಡಬಹುದು. ಮಾನವ ಪ್ರಗತಿಯ ಹೊಸ ಹೊಸ ರೂಪಗಳನ್ನು ಸ್ವೀಕರಿಸಲು ಯೋಗ್ಯವಾಗುತ್ತ ಬಂದಂತೆಲ್ಲ, ಸತ್ಯಕ್ಕೆ ಹೊಸ ಹೊಸ ರೂಪಗಳನ್ನು ಕೊಡುವರು. ನಾವು ನಾಮರೂಪಗಳಿಂದ ಪಾರಾದಾಗ, ನಮಗೆ ಯಾವ ವಿಧವಾದ ಒಳ್ಳೆಯ ಅಥವಾ ಕೆಟ್ಟ, ಸೂಕ್ಷ್ಮವಾದ ಅಥವಾ ಸ್ಕೂಲವಾದ ಯಾವ ದೇಹವೂ ಬೇಕಿಲ್ಲದಾಗ ಮಾತ್ರ ನಾವು ಬಂಧನದಿಂದ ಪಾರಾಗುವೆವು. ನಿರಂತರ ಅಭಿವೃದ್ಧಿ ಎಂಬುದು ನಿರಂತರ ದಾಸ್ಯ, ನಾವು ಎಲ್ಲಾ ವಿಧವಾದ ವೈವಿಧ್ಯಗಳಿಂದ ಪಾರಾಗಿ ಸನಾತನವಾಗಿರುವ ಸಮತ್ವವನ್ನು, ಸಮರೂಪವನ್ನು ಅಥವಾ ಬ್ರಹ್ಮನನ್ನು ನೋಡಬೇಕು. ಆತ್ಮನೇ ವ್ಯಕ್ತಿಗಳ ಏಕತೆ. ಅದು ಅವಿನಾಶಿಯಾದುದು, ಏಕಮೇವ ಅದ್ವಿತೀಯವಾದುದು. ಅದು ಜೀವನವಲ್ಲ; ಅದು ಜೀವನದ ರೂಪವನ್ನು ಧರಿಸುತ್ತದೆ. ಅದು ಜನನಮರಣ ಗಳಾಚೆ, ಶುಭಾಶುಭಗಳಾಚೆ ಇದೆ. ಅದು ನಿರಪೇಕ್ಷವಾದ ಏಕತೆ, ನರಕದ ಮೂಲಕವಾಗಿಯಾದರೂ ಹೋಗಿ ಸತ್ಯವನ್ನು ಅರಸಲು ಧೈರ್ಯಮಾಡಿ, ಸಾಪೇಕ್ಷ ಪ್ರಪಂಚದ ನಾಮರೂಪಗಳಲ್ಲಿ ಸ್ವಾತಂತ್ರ್ಯವೆಂಬುದಿಲ್ಲ. ಯಾವ ಆಕಾರವೂ ಆಕಾರದ ರೂಪದಲ್ಲಿ ಮುಕ್ತವಾಗಲಾರದು. ಆಕಾರದ ಭಾವನೆಯೆಲ್ಲ ಸಂಪೂರ್ಣ</p>
		<p>ನಾಶವಾಗುವವರೆಗೆ ಸ್ವಾತಂತ್ರ್ಯ ಬರಲಾರದು. ನಮ್ಮ ಸ್ವಾತಂತ್ರ್ಯ ಇತರರನ್ನು ನೋಯಿಸಿದರೆ ಅದು ಸ್ವಾತಂತ್ರ್ಯವಾಗಲಾರದು. ನಾವು ಇತರರನ್ನು ನೋಯಿಸಬಾರದು. ನಿಜವಾದ ಜ್ಞಾನ ಒಂದೇ ಆದರೂ ಸಾಪೇಕ್ಷಜ್ಞಾನ ಹಲವು ಇರಬೇಕು. ಎಲ್ಲಾ ಜ್ಞಾನದ ಮೂಲ, ಇರುವೆಯಿಂದ ಹಿಡಿದು ದೇವಾದಿದೇವನವರೆಗೆ, ಆಗಲೇ ಎಲ್ಲರಲ್ಲಿಯೂ ಇದೆ. ನಿಜವಾದ ಧರ್ಮ ಒಂದೇ; ಭಿನ್ನತೆಯೆಲ್ಲ ಬಾಹ್ಯ ಆಕಾರ, ಚಿಹ್ನೆ, ಉದಾಹರಣೆಗಳಲ್ಲಿ ಮಾತ್ರ. ರಾಮರಾಜ್ಯ, ಯಾರು ಅದನ್ನು ಹುಡುಕುವರೋ, ಅವರಿಗೆ ಆಗಲೇ ಅಲ್ಲಿ ಇದೆ. ಸದ್ಯಕ್ಕೆ ನಾವು ಹಾಳಾಗಿರುವೆವು. ಅದಕ್ಕೆ ಪ್ರಪಂಚವೇ ಹಾಳಾಗಿರುವುದೆಂದು ಭಾವಿಸುವೆವು. 'ಮೂರ್ಖ, ನಿನಗೆ ಕೇಳುವುದಿಲ್ಲವೇ? ನಿನ್ನ ಹೃದಯದೊಳಗೇ ಹಗಲೂ ರಾತ್ರಿ ಸಚ್ಚಿದಾನಂದ ಶಿವೋಹಂ ಶಿವೋಹಂ ಎಂಬ ಚಿರಂತನ ಗಾನವಾಗುತ್ತಿದೆ.''</p>
		<p>ಯಾವ ಕಲ್ಪನೆಯ ಆಧಾರವೂ ಇಲ್ಲದೆ ಆಲೋಚಿಸಲು ಯತ್ನಿಸುವುದು ಅಸಾಧ್ಯವನ್ನು ಸಾಧ್ಯಮಾಡಲು ಯತ್ನಿಸುವಂತೆ ಪ್ರತಿಯೊಂದು ಆಲೋಚನೆಗೂ ಎರಡು ಭಾಗಗಳಿವೆ: ಆಲೋಚನೆ ಮತ್ತು ಪದ. ನಮಗೆ ಎರಡೂ ಬೇಕು. ಭಾವ ಸತ್ಯವಾದಿಗಳಾಗಲಿ, ಪ್ರಪಂಚ-ಸತ್ಯವಾದಿಗಳಾಗಲಿ ಯಾರೂ ಪ್ರಪಂಚವನ್ನು ವಿವರಿಸಲಾರರು. ಅದನ್ನು ವಿವರಿಸಬೇಕಾದರೆ ಭಾವನೆ ಮತ್ತು ಅದರ ಅಭಿವ್ಯಕ್ತಿ ಎರಡೂ ಬೇಕಾಗಿವೆ. ಎಲ್ಲ ಜ್ಞಾನವೂ ಪ್ರತಿಬಿಂಬವನ್ನು ಮಾತ್ರ ಕುರಿತದ್ದು, ನಾವು ನಮ್ಮ ಮುಖವನ್ನು ಕನ್ನಡಿಯ ಪ್ರತಿಬಿಂಬದಲ್ಲಿ ಮಾತ್ರ ಕಾಣುವಂತೆ. ಯಾರೂ ತನ್ನಾತ್ಮನನ್ನಾಗಲಿ, ಬ್ರಹ್ಮನನ್ನಾಗಲಿ ತಿಳಿಯಲಾರರು. ಆದರೆ ಪ್ರತಿಯೊಬ್ಬರೂ ಆ ಆತ್ಮ. ಅದು ಜ್ಞಾನದ ಒಂದು ವಿಷಯವಾಗಬೇಕಾದರೆ ಅದರ ಪ್ರತಿಬಿಂಬವನ್ನು ಮಾತ್ರ ನೋಡಬೇಕಾಗುವುದು. ಅವ್ಯಕ್ತ ತತ್ವದ ಪ್ರತಿಬಿಂಬವನ್ನು ನೋಡುವುದೇ ವಿಗ್ರಹಾರಾಧನೆಗೆ ಕಾರಣ. ವಿಗ್ರಹಗಳ ವ್ಯಾಪ್ತಿಯು ನಾವು ಊಹಿಸಿರುವುದಕ್ಕಿಂತ ವಿಶಾಲವಾದುದು. ಅವು ಮರದಲ್ಲಿ ಮತ್ತು ಕಲ್ಲಿನಲ್ಲಿ ಮಾಡಿದ ವಿಗ್ರಹಗಳಿಂದ ಹಿಡಿದು ಪ್ರಖ್ಯಾತನಾಮರಾದ ಬುದ್ದ ಕ್ರಿಸ್ತರವರೆಗೆ ಇರುವುವು. ಬುದ್ಧನು ಸತತವೂ ಸಾಕಾರದೇವರನ್ನು ಅಲ್ಲಗಳೆಯುತ್ತಿದ್ದುದೇ ವಿಗ್ರಹಗಳು ಭರತಖಂಡದಲ್ಲಿ ಜಾರಿಗೆ ಬರುವುದಕ್ಕೆ ಕಾರಣ. ವೇದಗಳಲ್ಲಿ ಇವು ಇಲ್ಲ. ಒಬ್ಬ ಸೃಷ್ಟಿಕರ್ತನಾದ, ನಮ್ಮ ಗೆಳೆಯನಾದ ಈಶ್ವರನನ್ನು ತೆಗೆದುಹಾಕಿದ ಮೇಲೆ ಮಹಾಗುರುಗಳನ್ನೇ ವಿಗ್ರಹ ಗಳನ್ನಾಗಿ ಮಾಡಿದರು. ಬುದ್ದನೇ ಹಾಗೆ ಒಂದು ವಿಗ್ರಹವಾದ. ಲಕ್ಷಾಂತರ ಜನರು ಈಗ ಅವನನ್ನು ಪೂಜಿಸುತ್ತಿರುವರು. ಉಗ್ರ ಸುಧಾರಣಾ ಪ್ರಯತ್ನ ಯಾವಾಗಲೂ ನಿಜವಾಗಿ ಆಗುವ ಸುಧಾರಣೆಯನ್ನು ತಗ್ಗಿಸುವುದು. ಪ್ರತಿಯೊಬ್ಬನಲ್ಲಿಯೂ ಆರಾಧಿಸಬೇಕೆಂಬ ಭಾವನೆ ಸ್ವಭಾವಸಿದ್ಧವಾಗಿದೆ. ಶ್ರೇಷ್ಠ ತತ್ತ್ವಜ್ಞರು ಮಾತ್ರ ಶುದ್ಧ ನಿರಾಕಾರವನ್ನು ಯೋಚಿಸಬಲ್ಲರು. ಆದಕಾರಣ ಮಾನವನು ದೇವರನ್ನು ಪೂಜಿಸುವುದಕ್ಕಾಗಿ ಅವನಿಗೆ ಯಾವಾಗಲೂ ಒಂದು ಆಕಾರವನ್ನು ಕೊಡುವನು. ಇದೊಂದು ಪ್ರತೀಕವಾಗಿರುವವರೆಗೆ ಅದು ಒಳ್ಳೆಯದು. ಪ್ರತೀಕ ಏನಾದರೂ ಆಗಿರಲಿ, ಕೇವಲ ಪ್ರತೀಕವೆ ದೇವರೆಂದು ಭಾವಿಸದೆ, ಅದೊಂದು ಭಗವಂತನ ಚಿಹ್ನೆ ಎಂದು ಅರಿತು ಅದರ ಮೂಲಕ ಆರಾಧನೆ</p>
		<p>ಮಾಡಿದರೆ ಮೇಲು. ಎಲ್ಲಕ್ಕಿಂತ ಹೆಚ್ಚಾಗಿ "ಇದು ಶಾಸ್ತ್ರದಲ್ಲಿ ಹೇಳಿದೆ. ಆದುದರಿಂದ ಇದನ್ನು ನಂಬಬೇಕು'' ಎಂಬ ಮೂಢನಂಬಿಕೆಯಿಂದ ಪಾರಾಗಬೇಕು.</p>
		<p>ಎಲ್ಲವನ್ನೂ ಎಂದರೆ, ವಿಜ್ಞಾನ, ಧರ್ಮ, ತತ್ಯ - ಇವನ್ನೆಲ್ಲ ಯಾವುದೋ ಒಂದು ಶಾಸ್ತ್ರಕ್ಕೆ ಹೊಂದಿಕೊಂಡು ಹೋಗುವಂತೆ ಮಾಡಲು ಯತ್ನಿಸುವುದು ಒಂದು ಮಹಾ ದೌರ್ಜನ್ಯ, ಗ್ರಂಥ -ಆರಾಧನೆಯ ವಿಗ್ರಹಾರಾಧನೆಯಲ್ಲೆಲ್ಲ ಅತಿ ಭಯಂಕರವಾಗಿರುವುದು. ಹಿಂದೆ ಒಂದು ಜಿಂಕೆ ಇತ್ತು. ಕಾಡಿನಲ್ಲಿ ಅದು ಸ್ವತಂತ್ರವಾಗಿತ್ತು. ತನ್ನ ಸಮಾನ ಯಾರೂ ಇಲ್ಲ ಎಂದು ತಿಳಿದುಕೊಂಡಿತ್ತು. ಅದು ತನ್ನ ಮರಿಗೆ ಬಹಳ ಅಹಂಕಾರದಿಂದ ನನ್ನನ್ನು ನೋಡು, ನನ್ನ ಕೊಂಬುಗಳು ಎಷ್ಟು ಬಲವಾಗಿವೆ. ಇದರಿಂದ ಒಂದು ಸಲ ತಿವಿದರೆ ಮನುಷ್ಯ ಸಾಯುವನು. ಜಿಂಕೆಯಾಗಿರುವುದು ಒಂದು ಅದೃಷ್ಟ' ಎಂದು ಜಂಭ ಕೊಚ್ಚಿಕೊಂಡಿತು. ಆಗತಾನೇ ಬೇಟೆಗಾರರ ಕಹಳ ದೂರದಲ್ಲಿ ಕೇಳಿತು. ಜಿಂಕೆ ತಕ್ಷಣ ಓಡಿತು. ಆಶ್ಚರ್ಯಪಡುತ್ತಿದ್ದ ಮರಿ ಕೂಡ ಇದರೊಡನೆ ಓಡಿಹೋಯಿತು. ಸುರಕ್ಷಿತವಾದ ಒಂದು ಸ್ಥಳವನ್ನು ಸೇರಿದ ಮೇಲೆ, “ಅಪ್ಪ, ನೀನಿಷ್ಟು ಬಲಶಾಲಿಯಾಗಿದ್ದರೆ ಮನುಷ್ಯರನ್ನು ಕಂಡರೆ ಏತಕ್ಕೆ ಓಡುವುದು?'' ಎಂದು ಮರಿ ಕೇಳಿತು. ಅದಕ್ಕೆ ಜಿಂಕೆ “ಮಗು, ನಾನು ತುಂಬಾ ಬಲಶಾಲಿ ಎನ್ನುವುದು ಗೊತ್ತಿದೆ. ಆದರೆ ಆ ಕಹಳೆ ಕೇಳಿದಾಗ ಯಾವುದೋ ಒಂದು ಅಂಜಿಕೆ ನನ್ನನ್ನು ಮೆಟ್ಟಿಕೊಂಡು, ನಾನು ಇಚ್ಚಿಸಲಿ, ಬಿಡಲಿ, ಓಡಿಹೋಗುವಂತೆ ಮಾಡುವುದು' ಎಂದಿತು. ಇದರಂತೆಯೇ ಶಾಸ್ತ್ರದ ನಿಯಮಗಳೆಂಬ ಕಹಳೆಯ ಧ್ವನಿಯನ್ನು ಕೇಳಿದೊಡನೆಯೇ ಹಳೆಯ ಮೂಢ ನಂಬಿಕೆ ಆಚಾರಗಳು ನಮ್ಮನ್ನು ಮೆಟ್ಟಿಕೊಳ್ಳುವುವು. ನಮಗೆ ಅದು ಗೊತ್ತಾಗುವುದಕ್ಕೆ ಮುಂಚೆಯೇ ಸ್ವಾತಂತ್ರ್ಯವೆಂಬ ನಮ್ಮ ನೈಜಸ್ವಭಾವವನ್ನು ಮರೆತು ಹಳೆಯ ಆಚಾರಕ್ಕೆ ಮತ್ತು ಮೂಢನಂಬಿಕೆಗಳಿಗೆ ಒಳಗಾಗುವೆವು.</p>
		<p>ಜ್ಞಾನ ಸನಾತನವಾಗಿರುವುದು. ಒಬ್ಬ ಒಂದು ಆಧ್ಯಾತ್ಮಿಕ ನಿಯಮವನ್ನು ಕಂಡುಹಿಡಿದಾಗ ಅವನನ್ನು ಸ್ಫೂರ್ತಿಗೊಂಡವನು, ಎನ್ನುವೆವು. ಅವನು ಪ್ರಪಂಚಕ್ಕೆ ತರುವುದೆಲ್ಲ ಅಪೌರುಷೇಯವಾದುದು. ಆದರೆ ಈ ಅಪೌರುಷೇಯವಾಣಿಯನ್ನು, ಅದೇ ಕೊನೆ ಎಂದು ಅಂಧಶ್ರದ್ದೆಯಿಂದ ಅನುಸರಿಸುವುದು ಸರಿಯಲ್ಲ. ದಿವ್ಯದರ್ಶನವು, ಯಾರು ಅದನ್ನು ಸ್ವೀಕರಿಸಲು ಯೋಗ್ಯರಾಗಿರುವರೋ ಅವರಿಗೆಲ್ಲ ಲಭಿಸುವುದು. ಪೂರ್ಣಪರಿಶುದ್ಧತೆಯೆ ಇದಕ್ಕೆ ಅತ್ಯಾವಶ್ಯಕವಾಗಿ ಬೇಕಾಗಿರುವುದು. ಪರಿಶುದ್ಧಾತ್ಮರು ಮಾತ್ರ ದೇವರನ್ನು ನೋಡಬಲ್ಲರು. ಇರುವುದರಲ್ಲೆಲ್ಲ ಶ್ರೇಷ್ಠ ಜೀವಿಯೇ ಮಾನವ, ಶ್ರೇಷ್ಠ ಜಗತ್ತೇ ಈ ಪೃಥ್ವಿ. ಏಕೆಂದರೆ ಮಾನವ ಇಲ್ಲಿ ಮುಕ್ತಿಯನ್ನು ಪಡೆಯಬಹುದು. ದೇವರ ವಿಷಯವಾಗಿ ನಮಗೆ ದೊರಕುವ ಶ್ರೇಷ್ಠ ಭಾವನೆಯೇ ಮಾನವ. ನಾವು ದೇವರಿಗೆ ಆರೋಪಿಸುವ ಪ್ರತಿಯೊಂದು ವಿಶೇಷಣವೂ ಮಾನವನಿಗೇ ಅನ್ವಯವಾಗುತ್ತದೆ; ಆದರೆ ಅಲ್ಪ ಪ್ರಮಾಣದಲ್ಲಿ ನಾವು ಉತ್ತಮರಾಗಿ ದೇವರ ಭಾವನೆಯನ್ನು ಮಾರಿಹೋಗಬೇಕಾದರೆ, ನಾವು ಈ ದೇಹ, ಮನಸ್ಸು, ಕಲ್ಪನೆ, ಇವನ್ನೆಲ್ಲ</p>
		<p>ಮಾರಿಹೋಗಬೇಕು. ಈ ಜಗತ್ತನ್ನು ದಾಟಿ ಹೋಗಬೇಕು. ನಾವು ನಿರಪೇಕ್ಷ ಸ್ಥಿತಿಗೆ ಹೋದರೆ ಆಗ ನಾವು ಈ ಪ್ರಪಂಚದಲ್ಲಿ ಇರುವುದಿಲ್ಲ. ಅಲ್ಲಿ ದೃಶ್ಯವೇ ಇಲ್ಲ. ಇರುವುದೆಲ್ಲ ದೃಕ್, ನಾವು ಅರಿತುಕೊಳ್ಳಬಹುದಾದ ಏಕೈಕ ಜಗತ್ತಿನ ಅತ್ಯುಚ್ಚ ಶಿಖರವೆಂದರೆ ಮಾನವನೇ. ಯಾರು ಸಮತ್ವವನ್ನು ಅಥವಾ ಪೂರ್ಣತೆಯನ್ನು ಪಡೆದಿರುವರೋ ಅವರು ದೇವರಲ್ಲಿ ಬಾಳುತ್ತಿರುವರು. ದ್ವೇಷವೆಲ್ಲ ತನ್ನಿಂದ ತನಗೇ ಹಾನಿಯನ್ನು ಉಂಟುಮಾಡಿಕೊಳ್ಳುವುದಾಗಿದೆ. ಆದಕಾರಣ ಪ್ರೇಮವೇ ಜೀವನದ ಏಕಮಾತ್ರ ನಿಯಮ. ನಾವು ಈ ಸ್ಥಿತಿಗೆ ಏರಿದರೆ ಪೂರ್ಣರಾಗುವೆವು. ಆದರೆ ನಾವು ಹೆಚ್ಚು ಪೂರ್ಣರಾದಷ್ಟೂ ಕೆಲಸಮಾಡುವುದು ಕಡಮೆ. ಈ ಪ್ರಪಂಚವೆಲ್ಲ ಮಕ್ಕಳಾಟವೆಂದು ಬಗೆದು ಜ್ಞಾನಿ ಅದನ್ನು ಗಣನೆಗೆ ತೆಗೆದುಕೊಳ್ಳುವುದಿಲ್ಲ. ಎರಡು ನಾಯಿಮರಿಗಳು ಜಗಳಕಾಯುತ್ತಾ ಒಂದನ್ನೊಂದು ಕಚ್ಚುತ್ತಿದ್ದರೆ ನಾವು ಅದಕ್ಕೆ ಅಷ್ಟೊಂದು ಗಮನವನ್ನು ಕೊಡುವುದಿಲ್ಲ. ನಾವು ಅದನ್ನು ಅಷ್ಟು ಗಂಭೀರವಾದ ವಿಷಯ ಎಂದು ಭಾವಿಸುವುದಿಲ್ಲ. ಪೂರ್ಣಜ್ಞಾನಿಗೆ ಪ್ರಪಂಚವೆಲ್ಲ ಮಾಯೆ ಎಂದು ಗೊತ್ತಾಗಿದೆ. ಜೀವನವನ್ನು ಸಂಸಾರ ಎನ್ನುವರು - ಹಲವು ವಿರುದ್ಧ ಶಕ್ತಿಗಳು ನಮ್ಮ ಮೇಲೆ ಪ್ರಭಾವ ಬೀರುತ್ತಿರುವುದರ ಪರಿಣಾಮ ಇದು. ಜಡವಾದವು ಸ್ವಾತಂತ್ರ್ಯವೆಂಬುದು ಒಂದು ಭಾಂತಿ ಎನ್ನುವುದು. ಭಾವಸತ್ವಾವಾದವು, ಬಂಧನವನ್ನು ಕುರಿತ ಮಾತುಗಳು ಕೇವಲ ಕನಸು ಎನ್ನುತ್ತದೆ. ವೇದಾಂತವು 'ನಾವು ಏಕಕಾಲದಲ್ಲಿ ಮುಕ್ತರು ಮತ್ತು ಬದ್ದರು ಆಗಿರುವೆವು'' ಎನ್ನುವುದು. ಆದರೆ ನಾವು ಭೌತಿಕ ಪ್ರಪಂಚದಲ್ಲಿ ಎಂದಿಗೂ ಸ್ವತಂತ್ರರಲ್ಲ ; ಆದರೆ ಆಧ್ಯಾತ್ಮಿಕ ಪ್ರಪಂಚದಲ್ಲಿ ಸದಾ ಮುಕ್ತರು, ಬಂಧನಮುಕ್ತಿಗಳಾಚೆ ಆತ್ಮನಿರುವುದು. ನಾವೇ ಬ್ರಹ್ಮ. ಅಮೃತಸ್ವರೂಪವಾದ ಜ್ಞಾನ ನಾವೇ. ನಾವು ಇಂದ್ರಿಯಗಳಿಗೆ ಅತೀತ ರಾಗಿರುವೆವು. ನಾವು ಆನಂದಮಯರು.</p>
	</section>
	<section class="level1 unnumbered" epub:type="chapter" role="doc-chapter" id="id-005">
		<h1 class="level1-title" epub:type="title">ಯೋಗ ಮಾರ್ಗ <sup><a epub:type="noteref" href="999-aside.xhtml#id-001-15">*</a></sup></h1>
		<p>ರಾಜಯೋಗ ಇತರ ವಿಜ್ಞಾನಶಾಸ್ತ್ರಗಳಂತೆಯೇ ಒಂದು ವಿಜ್ಞಾನಶಾಸ್ತ್ರ, ಇದೊಂದು ಮನಸ್ಸಿನ ವಿಶ್ಲೇಷಣೆ; ಅತೀಂದ್ರಿಯಕ್ಕೆ ಸಂಬಂಧಪಟ್ಟ ವಿಷಯಗಳನ್ನು ಸಂಗ್ರಹಿಸಿ ಅದರ ಆಧಾರದ ಮೇಲೆ ಆಧ್ಯಾತ್ಮಿಕ ಜೀವನವನ್ನು ಕಟ್ಟುವುದು. ಪ್ರಪಂಚದಲ್ಲಿ ಪ್ರಖ್ಯಾತರಾದ ಗುರುಗಳೆಲ್ಲರೂ 'ನನಗೆ ಗೊತ್ತಿದೆ, ನಾನು ನೋಡಿರುವೆ” ಎಂದಿರುವರು. ಏಸು, ಪಾಲ್, ಪೀಟರ್ ಇವರೆಲ್ಲರೂ ಜನರಿಗೆ ಬೋಧಿಸಿದ ಆಧ್ಯಾತ್ಮಿಕ ಸತ್ಯಗಳನ್ನು ತಾವು ಪ್ರತ್ಯಕ್ಷ ಮನಗಂಡುದು ಎನ್ನುವರು.</p>
		<p>ಈ ಅನುಭವ ಯೋಗದಿಂದ ಸಿದ್ಧಿಸುವುದು.</p>
		<p>ಜೀವನದಲ್ಲಿ ಕೇವಲ ನೆನಪು ಮತ್ತು ಅರಿವು ಎರಡೇ ಅಲ್ಲ ಇರುವುದು. ಒಂದು ಪ್ರಜ್ಞಾತೀತಾವಸ್ಥೆಯೂ ಇದೆ. ಅಪ್ರಜ್ಞೆ (Unconscious) ಮತ್ತು ಅತಿಪ್ರಜ್ಞೆ (Super Conscious) ಎರಡರಲ್ಲಿಯೂ ಅರಿವಿಲ್ಲ. ಆದರೆ ಅವೆರಡಕ್ಕೂ ಧ್ರುವದಷ್ಟು ಅಂತರ. ಒಂದು ಅಜ್ಞಾನ, ಮತ್ತೊಂದು ಜ್ಞಾನ. ಈಗ ಹೇಳುವ ಯೋಗ ಕೂಡ ವಿಜ್ಞಾನಶಾಸ್ತ್ರಗಳಂತೆ ಯುಕ್ತಿಯ ತಳಹದಿಯ ಮೇಲೆ ಇರುವುದು.</p>
		<p>ಮನಸ್ಸಿನ ಏಕಾಗ್ರತೆಯೇ ಎಲ್ಲಾ ಜ್ಞಾನದ ಮೂಲ.</p>
		<p>ಯೋಗವು, ಭೌತಿಕಪ್ರಪಂಚವನ್ನು ಹೇಗೆ ನಮ್ಮ ಸೇವಕರನ್ನಾಗಿ ಮಾಡಿ ಕೊಳ್ಳುವುದು ಎಂಬುದನ್ನು ಬೋಧಿಸುವುದು. ಯೋಗ ಎಂದರೆ ಒಂದುಗೂಡಿಸುವುದು ಎಂದು ಅರ್ಥ. ಅಂದರೆ ಜೀವಾತ್ಮನನ್ನು ಪರಮಾತ್ಮನೊಂದಿಗೆ ಸೇರಿಸುವುದು ಎಂದು. - ಮನಸ್ಸು ಪ್ರಜ್ಞೆಯಲ್ಲಿ, ಪ್ರಜ್ಞೆಯ ಮೂಲಕ ಕೆಲಸ ಮಾಡುವುದು. ಯಾವುದನ್ನು ಪ್ರಜ್ಞೆ ಎನ್ನುವೆವೊ ಅದು ನಮ್ಮ ಸ್ವಭಾವವೆಂಬ ಅನಂತ ಸರಪಳಿಯಲ್ಲಿ ಒಂದು ಕೊಂಡಿ ಮಾತ್ರ, 'ನಾನು' ಎಂಬುದರಲ್ಲಿ ಎಲ್ಲೋ ಸ್ವಲ್ಪ ಪ್ರಜ್ಞಾವಸ್ಥೆ (Conscious life) ಮತ್ತು ಬೇಕಾದಷ್ಟು ಅಪ್ರಜ್ಞೆ (Unconscious) ಇದೆ. ಅದರ ಮೇಲೆ ನಮಗೆ ಬಹುಪಾಲು ಗೊತ್ತಿಲ್ಲದ ಅತಿಪ್ರಜ್ಞೆ (Super conscious) ಇದೆ.</p>
		<p>ನಾವು ಶ್ರದ್ದೆಯಿಂದ ಅಭ್ಯಾಸ ಮಾಡಿದರೆ ನಮ್ಮ ಮನಸ್ಸಿನ ಹಲವು ಪದರಗಳು ವ್ಯಕ್ತವಾಗುವುವು, ಪ್ರತಿಯೊಂದೂ ನಮಗೆ ಹೊಸ ವಿಷಯಗಳನ್ನು ತೋರುವುವು. ನಮ್ಮೆದುರಿಗೆ ಒಂದು ಹೊಸ ಜಗತ್ತನ್ನು ಸೃಷ್ಟಿಸಿದಂತೆ ಆಗುವುದು. ಹೊಸ ಶಕ್ತಿ ನಮ್ಮ ಕರಗತವಾಗುವುದು. ಆದರೆ ನಾವು ಅಲ್ಲೇ ನಿಲ್ಲಕೂಡದು, ಅಥವಾ ಅವುಗಳ ವ್ಯಾಮೋಹಕ್ಕೆ ಬೀಳಬಾರದು. ಇವೆಲ್ಲ ಮುಂದಿರುವ ವಜ್ರದ ಗಣಿಯೊಡನೆ ಹೋಲಿಸಿದರೆ ಗಾಜಿನ ಚೂರುಗಳಂತೆ.</p>
		<p>ದೇವರೊಬ್ಬನೇ ನಮ್ಮ ಗುರಿ: ಅವನನ್ನು ಸೇರದೆ ಇದ್ದರೆ ನಾವು ನಾಶವಾಗುವೆವು. - ಈ ಜೀವನದಲ್ಲಿ ಮುಂದುವರಿಯಬೇಕಾದರೆ ಮೂರು ವಸ್ತುಗಳು ಆವಶ್ಯಕ. ಮೊದಲು ಇಹ ಮತ್ತು ಪರ ಫಲಭೋಗ ವಿರಾಗವಿರಬೇಕು. ದೇವರು ಮತ್ತು ಸತ್ಯವನ್ನು ಮಾತ್ರ ಲಕ್ಷ್ಮದಲ್ಲಿಡಬೇಕು. ನಾವಿಲ್ಲಿರುವುದು ಸತ್ಯವನ್ನು ಅರಿಯುವುದಕ್ಕೆ, ಭೋಗಕ್ಕಲ್ಲ. ಅದನ್ನೆಲ್ಲ ಮೂರ್ಖರಿಗೆ ಬಿಡಿ. ನಾವೆಂದಿಗೂ ಅವರಂತೆ ಅನುಭವಿಸಲಾರೆವು, ಮಾನವ ಆಲೋಚನಾಜೀವಿ. ಅವನು ಮೃತ್ಯುವನ್ನು ಜಯಿಸುವವರೆಗೆ ಮತ್ತು ಸತ್ಯವನ್ನು ಕಾಣುವವರೆಗೆ ಹೋರಾಡಬೇಕು. ನಿಷ್ಟ್ರಯೋಜನವಾದ ಮಾತಿನಲ್ಲಿ ಅವನು ಕಾಲಕಳೆಯಬಾರದು. ಸಮಾಜ ಮತ್ತು ಜನಸಾಧಾರಣರ ಮತವನ್ನು ಪೂಜಿಸುವುದೇ ವಿಗ್ರಹಾರಾಧನೆ. ಆತ್ಮನಿಗೆ ಲಿಂಗ ಕಾಲ ದೇಶ ಭೇದಗಳಿಲ್ಲ.</p>
		<p>- ಎರಡನೆಯದು, ಸತ್ಯ ಮತ್ತು ದೇವರನ್ನು ನೋಡಲು ತೀವ್ರ ಅಭಿಲಾಷೆ. ನೀರಿನಲ್ಲಿ ಮುಳುಗುತ್ತಿರುವ ಮನುಷ್ಯ ಗಾಳಿಗಾಗಿ ಕಾತರನಾಗುವಂತೆ ದೇವರಿಗೆ ಕಾತರರಾಗಿ, ಅವನಿಗಾಗಿ ಹಂಬಲಿಸಿ, ದೇವರನ್ನು ಮಾತ್ರ ಆಶಿಸಿ, ಮತ್ತಾವುದನ್ನೂ ಸ್ವೀಕರಿಸಬೇಡಿ. ಈ ತೋರಿಕೆಯ ಭಾಂತಿ ನಿಮ್ಮನ್ನು ಪುನಃ ಮೋಸಗೊಳಿಸದಿರಲಿ. ಎಲ್ಲರಿಂದಲೂ ವಿಮುಖರಾಗಿ ದೇವರನ್ನು ಮಾತ್ರ ಅರಸಿ. - ಮೂರನೆಯದು ಶಮದಮಾದಿ ಷಟ್‌ಸಂಪತ್ತಿ. ಇದರಲ್ಲಿ ಮೊದಲನೆಯದು ಶಮ, ಮನಸ್ಸನ್ನು ಹೊರಗೆ ಹೋಗದಂತೆ ತಡೆಯುವುದು. ಎರಡನೆಯದು ದಮ, ಇಂದ್ರಿಯ ಗಳನ್ನು ನಿಗ್ರಹಿಸುವುದು. ಮೂರನೆಯದೆ ಉಪರತಿ, ಮನಸ್ಸನ್ನು ಅಂತರ್ಮುಖ ಮಾಡುವುದು. ನಾಲ್ಕನೆಯದೆ ತಿತಿಕ್ಷೆ, ಎಲ್ಲವನ್ನೂ ಗೊಣಗಾಡದೆ ಸಹಿಸುವುದು. ಐದನೆಯದೆ ಸಮಾಧಾನ. ಅಂದರೆ ಮನಸ್ಸನ್ನು ಒಂದು ವಸ್ತುವಿನ ಮೇಲೆ ಕೇಂದ್ರೀಕರಿಸುವುದು. ನಿಮ್ಮ ಎದುರಿಗಿರುವ ವಸ್ತುವನ್ನು ಕುರಿತು ಯೋಚಿಸಿ, ಎಂದಿಗೂ ಅದನ್ನು ಮರೆಯಬೇಡಿ. ಕಾಲವನ್ನು ಗಣನೆಗೆ ತರಬೇಡಿ. ಆರನೆಯದೆ ನಿಮ್ಮ ಸ್ವಸ್ವರೂಪವನ್ನು ಕುರಿತು ಮನನಮಾಡುವುದು, ಭ್ರಾಂತಿಯಿಂದ ಪಾರಾಗಿ, ನೀವು ಯಾವುದಕ್ಕೂ ಯೋಗ್ಯರಲ್ಲ ಎಂದು ಭಾವಿಸಿ ಭ್ರಾಂತರಾಗಬೇಡಿ. ಹಗಲು ರಾತ್ರಿ ನಿಜಸ್ವರೂಪವನ್ನು ಕುರಿತು, ಕೊನೆಗೆ ದೇವರಲ್ಲಿ ನೀವು ಒಂದಾಗುವ ತನಕ ಅದನ್ನೇ ಒತ್ತಿ ಒತ್ತಿ ಹೇಳಿ.</p>
		<p>ಮೇಲಿನ ಶಿಸ್ತು ಇಲ್ಲದೆ ಯಾವ ಪ್ರತಿಫಲವೂ ದೊರಕಲಾರದು. ಅಪ್ರಮೇಯ ನಮ್ಮ ಅರಿವಿಗೆ ಗೊತ್ತಿರಬಹುದು. ಆದರೆ ನಾವು ಅದನ್ನು ಎಂದಿಗೂ ವಿವರಿಸಲು ಆಗುವುದಿಲ್ಲ. ನಾವು ಅದನ್ನು ವಿವರಿಸಲು ಯತ್ನಿಸಿದೊಡನೆ ಅದನ್ನು ಮಿತಿಗೊಳಿಸುವೆವು. ಅದಿನ್ನು ಅಪ್ರಮೇಯವಾಗಲಾರದು.</p>
		<p>ನಾವು ಇಂದ್ರಿಯಾತೀತರಾಗಬೇಕು. ಯುಕ್ತಿಗೂ ಅತೀತರಾಗಿ ಹೋಗಬೇಕು. ಇದನ್ನು ಮಾಡುವುದಕ್ಕೆ ನಮಗೆ ಶಕ್ತಿ ಇದೆ.</p>
		<p>(ಪ್ರಾಣಾಯಾಮದ ಮೊದಲನೆಯ ಪಾಠವನ್ನು ಒಂದು ವಾರ ಅಭ್ಯಸಿಸಿದ ಮೇಲೆ ಶಿಷ್ಯನು ಗುರುವಿಗೆ ವರದಿ ಒಪ್ಪಿಸುತ್ತಾನೆ. )</p>
		<p>ಇದು ವೈಯಕ್ತಿಕತೆಯನ್ನು ಅಭಿವ್ಯಕ್ತ ಪಡಿಸುವ ಸಾಧನ. ಪ್ರತಿಯೊಂದು ವೈಯಕ್ತಿಕತೆಯನ್ನೂ ನಾವು ರೂಢಿಸಬೇಕು. ಎಲ್ಲವೂ ಕೇಂದ್ರದಲ್ಲಿ ಸಂಧಿಸುವುವು. ಕಲ್ಪನೆಯೇ ಸ್ಫೂರ್ತಿಗೆ ದಾರಿ. ಕಲ್ಪನೆಯೇ ಎಲ್ಲಾ ಆಲೋಚನೆಗೂ ತಳಹದಿ. ಎಲ್ಲ ಪ್ರವಾದಿಗಳು, ಕವಿಗಳು, ಸಂಶೋಧಕರು ಎಲ್ಲರಿಗೂ ಮಹಾ ಕಲ್ಪನಾಶಕ್ತಿ ಇತ್ತು. ಪ್ರಕೃತಿಗೆ ವಿವರಣೆ ನಮ್ಮಲ್ಲಿಯೇ ಇದೆ. ಕಲ್ಲನ್ನು ಮೇಲಕ್ಕೆ ಎಸೆದರೆ ಕೆಳಗೆ ಬೀಳುವುದು. ಆದರೆ ಆಕರ್ಷಣ ಸಿದ್ದಾಂತ ನಮ್ಮಲ್ಲಿರುವುದು. ಹೊರಗೆ ಇಲ್ಲ. ಯಾರು ಅತಿಯಾಗಿ ಊಟ ಮಾಡುವರೋ ಅಥವಾ ಉಪವಾಸ ಮಾಡುವರೋ ಯಾರು ಅತಿಯಾಗಿ ನಿದ್ರಿಸುವರೋ ಅಥವಾ ಕಡಮೆ ನಿದ್ರಿಸುವರೋ ಅವರು ಎಂದಿಗೂ ಯೋಗಿಗಳಾಗಲಾರರು. ಅಜ್ಞಾನ, ಚಂಚಲತೆ, ಅಸೂಯೆ, ಸೋಮಾರಿತನ ಮತ್ತು ಪ್ರಾಪಂಚಿಕ ವಸ್ತುಗಳ ಮೇಲೆ ಅತಿ ಆಸಕ್ತಿ - ಇವೇ ಯೋಗ ಜೀವನದಲ್ಲಿ ಮುಂದುವರಿಯುವುದಕ್ಕೆ ಆತಂಕವಾಗಿರುವ ದೊಡ್ಡ ಶತ್ರುಗಳು.</p>
		<p>ಆವಶ್ಯಕವಾಗಿ ಬೇಕಾದ ಮೂರು ಗುಣಗಳಿವು: ಮೊದಲು ಪರಿಶುದ್ಧತೆ, ಮಾನಸಿಕ ಮತ್ತು ದೈಹಿಕ ಪರಿಶುದ್ಧತೆ, ಎಲ್ಲಾ ಮಲಿನತೆಗಳನ್ನೂ, ಮನಸ್ಸನ್ನು ಅಧೋಗತಿಗೆ ಎಳೆವ ಆಲೋಚನೆಗಳೆಲ್ಲವನ್ನೂ ತ್ಯಜಿಸಬೇಕು. ಎರಡನೆಯದೆ ತಾಳ್ಮೆ, ಮೊದಮೊದಲು ಅದ್ಭುತವಾದ ದರ್ಶನಗಳಾಗುವುವು. ಆದರೆ ಕ್ರಮೇಣ ಅವೆಲ್ಲ ನಿಂತು ಹೋಗುವುವು. ಇದೇ ಬಹಳ ಕಷ್ಟದ ಕಾಲ. ಆ ಸಮಯದಲ್ಲಿ ನೆಚ್ಚುಗೆಡಬೇಡಿ. ತಾಳ್ಮೆ ಇದ್ದರೆ ಕೊನೆಗೆ ನೀವು ಜಯಿಸುವುದರಲ್ಲಿ ಸಂದೇಹವಿಲ್ಲ. ಮೂರನೆಯದೆ ಛಲ, ಸುಖ ದುಃಖಗಳಲ್ಲಿ, ಆರೋಗ್ಯ ಅನಾರೋಗ್ಯ ಕಾಲಗಳಲ್ಲಿಯೂ ಒಂದು ದಿನವೂ ಸಾಧನೆ ಮಾಡುವುದನ್ನು ಬಿಡಬೇಡಿ.</p>
		<p>ಬೆಳಗಿನ ಝಾವ ಮತ್ತು ಸಂಧ್ಯಾಸಮಯ ಸಾಧನೆಗೆ ಅತಿ ಶ್ರೇಷ್ಠ ಕಾಲ. ಎರಡು ಕಾಲಗಳ ಸಂಧಿ ಸಮಯ ನಮ್ಮ ದೇಹದ ಚಲನೆಗಳಲ್ಲಿ ಅತಿ ಪ್ರಶಾಂತ ಸಮಯ. ಇದು ಸಾಧ್ಯವಿಲ್ಲದೆ ಇದ್ದರೆ ನಿದ್ರೆಯಿಂದ ಎದ್ದಾಗ ಮತ್ತು ನಿದ್ರೆಗೆ ಹೋಗುವಾಗ ಅಭ್ಯಾಸಮಾಡಿ. ದೇಹದ ನೈರ್ಮಲ್ಯ ಅತಿ ಆವಶ್ಯಕ. ಪ್ರತಿದಿನ ಸ್ನಾನಮಾಡಬೇಕು.</p>
		<p>ಸ್ನಾನವಾದ ಮೇಲೆ ಸ್ಥಿರವಾಗಿ ಕುಳಿತುಕೊಳ್ಳಿ. ಬಂಡೆಯಂತೆ ಅಚಲವಾಗಿ ಕುಳಿತಿರುವೆ, ಯಾವುದೂ ನನ್ನನ್ನು ಕದಲಿಸಲಾರದು ಎಂದು ಭಾವಿಸಿ, ಶಿರ, ಭುಜ, ಸೊಂಟವನ್ನು ಒಂದೇ ಸಮನಾಗಿಡಿ. ಬೆನ್ನು ಮೂಳೆಯನ್ನು ನೇರವಾಗಿಡಿ. ಚಲನೆಯಲ್ಲ ಅದರ ಮೂಲಕ ಆಗಬೇಕಾಗಿದೆ. ಅದಕ್ಕೆ ಆತಂಕವನ್ನು ತರಬೇಡಿ.</p>
		<p>- ನಿಮ್ಮ ದೇಹದ ಪ್ರತಿಯೊಂದು ಅಂಗಾಂಗವೂ ಪರಿಪೂರ್ಣವಾಗಿದೆ ಎಂದು ಭಾವಿಸಿ. ನಿಮ್ಮ ಕಾಲಿನ ಹೆಬ್ಬೆರಳಿನಿಂದ ಪ್ರಾರಂಭಿಸಿ, ನಿಮ್ಮ ದೇಹದ ಪ್ರತಿಯೊಂದು ಅಂಗವನ್ನೂ</p>
		<p>ಮುಟ್ಟಿ ಇದು ದೃಢವಾಗಿದೆ ಎಂದು ಬೇಕಾದರೆ ಚಿತ್ರಿಸಿಕೊಳ್ಳಿ. ಹೀಗೆಯೇ ಸಹಸ್ರಾರದವರೆಗೆ ಹೋಗಿ, ಪ್ರತಿಯೊಂದು ಅಂಗವೂ ಸರಿಯಾಗಿದೆ, ಯಾವ ಊನವೂ ಇಲ್ಲ ಎಂದು ಭಾವಿಸಿ, ಅನಂತರ ಇಡೀ ದೇಹ ದೃಢವಾಗಿದೆ ಎಂದು ಭಾವಿಸಿ, ಸತ್ಯ ಸಾಕ್ಷಾತ್ಕಾರಕ್ಕೆ ಈಶ್ವರ ಕರುಣಿಸಿರುವ ಒಂದು ಯಂತ್ರ ದೇಹ, ಸಂಸಾರ ಸಾಗರವನ್ನು ದಾಟಿ ಸಚ್ಚಿದಾನಂದ ತೀರವನ್ನು ಸೇರಲು ಇದೊಂದು ದೋಣಿ ಎಂದು ಭಾವಿಸಿ, ಇದಾದ ಮೇಲೆ ಎರಡು ಮೂಗಿನ ಹೊಳ್ಳೆಗಳ ಮೂಲಕವಾಗಿ ದೀರ್ಘವಾಗಿ ಉಸಿರನ್ನು ಎಳೆದುಕೊಳ್ಳಿ. ಅನಂತರ ಉಸಿರನ್ನು ಹೊರಗೆ ಬಿಟ್ಟು ನಿಮಗೆ ಅನುಕೂಲವಾದಷ್ಟು ಕಾಲ ಉಸಿರನ್ನು ಹೊರಗೆ ಬಿಟ್ಟಿರಿ. ಹೀಗೆ ನಾಲ್ಕು ವೇಳೆ ಮಾಡಿ. ಅನಂತರ ಸ್ವಾಭಾವಿಕವಾಗಿ ಉಸಿರಾಡಿ, ಜ್ಞಾನಜ್ಯೋತಿಯನ್ನು ನೀಡೆಂದು ದೇವರನ್ನು ಪ್ರಾರ್ಥಿಸಿ.</p>
		<p>“ಯಾರು ವಿಶ್ವವನ್ನು ಸೃಷ್ಟಿಸಿರುವನೋ ಅಂತಹ ದಿವ್ಯಜ್ಯೋತಿಯನ್ನು ಕುರಿತು ನಾನು ಧ್ಯಾನಿಸುತ್ತೇನೆ. ಅವನು ನನ್ನ ಬುದ್ಧಿಯನ್ನು ಪ್ರಚೋದಿಸಲಿ.'' ಹತ್ತು ಹದಿನೈದು ನಿಮಿಷಗಳು ಇದನ್ನೇ ಕುರಿತು ಚಿಂತಿಸಿ.</p>
		<p>ಧ್ಯಾನದಲ್ಲಿ ಆಗುವ ಅನುಭವಗಳನ್ನು ಗುರುವಿಗಲ್ಲದೆ ಮತ್ತಾರಿಗೂ ಹೇಳಬೇಡಿ.</p>
		<p>ಸಾಧ್ಯವಾದಷ್ಟು ಕಡಿಮೆ ಮಾತನಾಡಿ, ಶುದ್ದ ಚಾರಿತ್ರ್ಯವನ್ನು ರೂಢಿಸಿಕೊಳ್ಳಿ. ನಾವು ಆಲೋಚಿಸಿದಂತೆ ಆಗುವೆವು. ಪವಿತ್ರಧ್ಯಾನ ನಮ್ಮ ಮನೋಮಾಲಿನ್ಯವನ್ನೆಲ್ಲ ನಾಶಮಾಡಲು ಸಹಾಯಮಾಡುವುದು, ಯೋಗಿಗಳಲ್ಲದವರೆಲ್ಲ ದಾಸರು, ನಾವು ಮುಕ್ತರಾಗಬೇಕಾದರೆ ಬಂಧನಗಳ ಮೇಲೆ ಬಂಧನಗಳನ್ನು ತುಂಡರಿಸಬೇಕಾಗಿದೆ. ಆ ಎಲ್ಲರೂ ಅತೀಂದ್ರಿಯ ಸತ್ಯವನ್ನು ಪಡೆಯಬಹುದು. ದೇವರು ಸತ್ಯವಾದರೆ ನಾವು ಅವನನ್ನು ನೋಡಬೇಕು. ಆತ್ಮವಿದ್ದರೆ ನಾವು ಅದನ್ನು ಅನುಭವಿಸಬೇಕು, ಸಾಕ್ಷಾತ್ಕಾರಮಾಡಿಕೊಳ್ಳಬೇಕು. - ಆತ್ಮನನ್ನು ಹುಡುಕಬೇಕಾದರೆ ನಾವು ದೇಹಾತೀತರಾಗಬೇಕಾಗಿದೆ. ಯೋಗಿಗಳು ನಮ್ಮ ಇಂದ್ರಿಯಗಳನ್ನು ಎರಡು ವಿಭಾಗ ಮಾಡುವರು. ಒಂದು ಜ್ಞಾನೇಂದ್ರಿಯ ಮತ್ತೊಂದು ಕರ್ಮೇಂದ್ರಿಯ.</p>
		<p>ಅಂತಃಕರಣ ಅಥವಾ ಮನಸ್ಸಿಗೆ ನಾಲ್ಕು ಮುಖಗಳಿವೆ. ಮೊದಲನೆಯದೆ ಮನಸ್ಸು. ಅನುಮಾನಿಸುವುದು ಅಥವಾ ಆಲೋಚಿಸುವುದು ಇದರ ಪ್ರವೃತ್ತಿ. ಈ ಶಕ್ತಿ ಸಾಧಾರಣವಾಗಿ ನಷ್ಟವಾಗಿರುವುದು. ಏಕೆಂದರೆ ಇದನ್ನು ನಿಗ್ರಹಿಸಿರುವುದಿಲ್ಲ. ಇದನ್ನು ಸರಿಯಾಗಿ ನಿಗ್ರಹಿಸಿದರೆ ಅದ್ಭುತವಾದ ಶಕ್ತಿ ಕರಗತವಾಗುವುದು. ಎರಡನೆಯದೆ ಬುದ್ದಿ ಅಂದರೆ ಇಚ್ಛೆ. ಮೂರನೆಯದೆ ಅಹಂಕಾರ, ನಾಲ್ಕನೆಯದೆ ಚಿತ್ತ, ಇತರ ಪ್ರವೃತ್ತಿಗಳೆಲ್ಲ ಇದರ ಮೂಲಕ ಕೆಲಸ ಮಾಡುವುದು. ಇದೇ ಇಡೀ ಮನಸ್ಸಿನ ಆಲಯ ಅಥವಾ ಹಲವು ಪ್ರವೃತ್ತಿಗಳೆಂಬ ಅಲೆಗಳೇಳುವ ಸರೋವರ.</p>
		<p>ಯೋಗ ಎಂದರೆ ಚಿತ್ತವೃತ್ತಿಗಳನ್ನು ನಿಗ್ರಹಿಸುವ ಒಂದು ಶಾಸ್ತ್ರ, ಚಂದ್ರಕಾಂತಿಯು ಪ್ರಕ್ಷುಬ್ಧ ಸಾಗರದ ಮೇಲೆ ಬಿದ್ದರೆ ಅಲ್ಲಿ ಪ್ರತಿಬಿಂಬವು ಹೇಗೆ ಅಲೆಗಳಿಂದ</p>
		<p>ಕಾಂತಿಹೀನವಾಗಿ ಅಥವಾ ವಿಕಾರವಾಗಿ ಕಾಣುವುದೋ ಹಾಗೆಯೇ, ಆತ್ಮದ ಪ್ರತಿಬಿಂಬ ಚಿತ್ತವೃತ್ತಿಗಳಿಂದ ವಿಕಾರವಾಗಿ ಕಾಣುವುದು. ಕನ್ನಡಿಯಂತೆ ಸಾಗರವು ಶಾಂತವಾದಾಗ ಮಾತ್ರ ಚಂದ್ರನ ಪ್ರತಿಬಿಂಬವನ್ನು ನೋಡಬಹುದು. ಹಾಗೆಯೆ ಚಿತ್ತಸಾಗರ ಪ್ರಶಾಂತವಾದಾಗ ಮಾತ್ರ ಆತ್ಮವನ್ನು ನೋಡಬಹುದು.</p>
		<p>ಮನಸ್ಸು ಭೌತಿಕವಾದರೂ ಅದು ದೇಹವಲ್ಲ. ಅದು ಸೂಕ್ಷಾವಸ್ಥೆಯಲ್ಲಿರುವ ಭೌತಿಕ ವಸ್ತು. ಮನಸ್ಸು ಯಾವಾಗಲೂ ದೇಹಕ್ಕೆ ದಾಸನಾಗಿಲ್ಲ. ಕೆಲವು ವೇಳೆ ದೇಹದಿಂದ ಬೇರೆಯಾದಾಗ ಇದು ನಮಗೆ ಗೊತ್ತಾಗುವುದು. ನಾವು ಇಂದ್ರಿಯಗಳನ್ನು ನಿಗ್ರಹಿಸಿದರೆ ನಮ್ಮ ಇಚ್ಛಾನುಸಾರ ಇದನ್ನು ಮಾಡಬಹುದು. - ಇದನ್ನು ನಾವು ಪೂರ್ಣವಾಗಿ ಮಾಡಿದರೆ ವಿಶ್ವವನ್ನೇ ನಿಗ್ರಹಿಸಬಹುದು. ಏಕೆಂದರೆ ಜಗತ್ತು ಎಂದರೆ ಇಂದ್ರಿಯಗಳು ನಮಗೆ ತರುವ ಸಂವೇದನೆಗಳು ಮಾತ್ರ. ಸ್ವಾತಂತ್ರ್ಯವೇ ಮೇಲ್ಕರದ ಮಾನವನ ಲಕ್ಷಣ. ನಾವು ಇಂದ್ರಿಯವಶದಿಂದ ಪಾರಾದಾಗ ಮಾತ್ರ ಆಧ್ಯಾತ್ಮಿಕ ಜೀವನ ಪ್ರಾರಂಭವಾದಂತೆ. ಯಾರು ಇಂದ್ರಿಯಗಳ ಅಧೀನಕ್ಕೆ ಒಳಪಟ್ಟಿರುವರೋ ಅವರು ಗುಲಾಮರು.</p>
		<p>ಚಿತ್ತವೃತ್ತಿಗಳನ್ನು ನಾವು ಸಂಪೂರ್ಣವಾಗಿ ನಿವ್ರಹಿಸಿದೆವು ಎಂದರೆ ಅದು ನಮ್ಮ ದೇಹವನ್ನು ಕೊನೆಗಾಣಿಸುವುದು, ಕೋಟ್ಯಂತರ ವರುಷಗಳಿಂದ ನಾವು ಈ ಒಂದು ದೇಹ ಸೃಷ್ಟಿಗೆ ಅಷ್ಟೊಂದು ಕಷ್ಟಪಟ್ಟಿರುವೆವು. ಇದನ್ನು ಪಡೆಯುವ ಹೋರಾಟದಲ್ಲಿ ನಾವು ಇದನ್ನು ಏತಕ್ಕೆ ಪಡೆಯಬೇಕೆಂಬುದನ್ನು ಮರೆತಿರುವೆವು. ನಮಗೆ ದೇಹ ದೊರೆತಿರುವುದು ಪರಿಪೂರ್ಣರಾಗುವುದಕ್ಕೆ, ದೇಹ ರಚನೆಯೇ ಜೀವನದ ಗುರಿ ಎಂದು ಭಾವಿಸುವೆವು. ಇದೇ ಮಾಯೆ. ಈ ಭ್ರಾಂತಿಯನ್ನು ತೊಡೆದುಹಾಕಿ, ನಮ್ಮ ನಿಜವಾದ ಗುರಿಯ ಕಡೆ ಗಮನಕೊಡಬೇಕು. ನಾವು ದೇಹವಲ್ಲ, ಅದು ನಮ್ಮ ಗುಲಾಮ ಎಂಬುದನ್ನು ತಿಳಿಯಬೇಕು.</p>
		<p>ನಾನು ದೇಹವಲ್ಲ ಎಂದು ಚಿಂತಿಸಲು ಯತ್ನಿಸಿ. ನಾವೇ ದೇಹಕ್ಕೆ ಪ್ರಾಣ ಮತ್ತು ಸಂವೇದನೆ ಇವುಗಳನ್ನು ಕೊಟ್ಟು, ಇದು ಸತ್ಯ, ಇದು ಬದುಕಿದೆ ಎಂದು ಭಾವಿಸುವೆವು. ನಾವು ದೇಹವನ್ನು ಬಹುಕಾಲ ಧರಿಸಿ ಈಗ ಅದು ನಮ್ಮಿಂದ ಬೇರೆ ಎಂಬುದನ್ನು ಮರೆತುಹೋಗಿರುವೆವು. ನಮ್ಮ ಇಚ್ಛೆ ಬಂದಾಗ ದೇಹವನ್ನು ಆಚೆಗೆ ಎಸೆದು, ಅದು ನಮ್ಮ ದಾಸ, ನಮ್ಮ ಯಂತ್ರ ಎಂದು ನೋಡುವಂತೆ ಮಾಡುವುದಕ್ಕೆ ಸಹಾಯ ಮಾಡುವುದು ಯೋಗ. ಯೋಗಾಭ್ಯಾಸದಲ್ಲಿ ಮಾನಸಿಕ ಶಕ್ತಿಯನ್ನು ನಿಗ್ರಹಿಸುವುದೇ ಪ್ರಥಮಗುರಿ. ಎರಡನೆಯದೆ ನಿಗ್ರಹಿಸಿದ ಶಕ್ತಿಯನ್ನು ಯಾವುದಾದರೊಂದು ವಸ್ತುವಿನ ಮೇಲೆ ಕೇಂದ್ರೀಕರಿಸುವುದು. - ನೀವು ಹೆಚ್ಚು ಮಾತಾಳಿಗಳಾದರೆ ಯೋಗಿಗಳಾಗಲಾರಿರಿ.</p>
		<p>ಇದನ್ನು ಅಷ್ಟಾಂಗಯೋಗವೆನ್ನುವರು. ಎಂಟು ಮುಖ್ಯವಾದ ಭಾಗಗಳನ್ನಾಗಿ ಇದನ್ನು ಮಾಡಿರುವುದೇ ಅದಕ್ಕೆ ಕಾರಣ. ಇವುಗಳಲ್ಲಿ ಮೊದಲನೆಯದು ಯಮ.</p>
		<p>ಇದು ಬಹಳ ಮುಖ್ಯ. ಇದು ನಮ್ಮ ಜೀವನದಲ್ಲೆಲ್ಲಾ ಓತಪ್ರೋತವಾಗಿರಬೇಕು. ಇದರಲ್ಲಿ ಐದು ಭಾಗಗಳಿವೆ. ಮೊದಲನೆಯದು ಅಹಿಂಸೆ, ಕಾಯಾ ವಾಚಾ ಮನಸಾ ಇತರರಿಗೆ ಹಿಂಸೆ ಮಾಡಕೂಡದು. ಎರಡನೆಯದು ಸತ್ಯ. ಮೂರನೆಯದು ಅಸ್ತೇಯ, ನಾಲ್ಕನೆಯದು ಬ್ರಹ್ಮಚರ್ಯ. ಐದನೆಯದು ಅಪರಿಗ್ರಹ.</p>
		<p>- ಎರಡನೆ ಭಾಗವೆ ನಿಯಮ, ಎಂದರೆ ದೈಹಿಕ ಶೌಚಗಳಾದ ಸ್ನಾನ, ಆಹಾರ ಇತ್ಯಾದಿಗಳು. ಮೂರನೆಯದೆ ಆಸನ, ಕುಳಿತುಕೊಳ್ಳುವ ರೀತಿ, ಸೊಂಟ, ಭುಜ, ಶಿರಸ್ಸು ಕುಳಿತಾಗ ನೇರವಾಗಿ ಇರಬೇಕು. ಬೆನ್ನುಮೂಳೆ ಬಾಗಿರಬಾರದು. ಅದಕ್ಕೆ ಯಾವ ಆತಂಕವೂ ಇರಕೂಡದು. ನಾಲ್ಕನೆಯದೆ ಪ್ರಾಣಾಯಾಮ ಎಂದರೆ ಉಸಿರಾಟದ ಮೇಲೆ ನಿಗ್ರಹ. ಐದನೆಯದೇ ಪ್ರತ್ಯಾಹಾರ, ಮನಸ್ಸನ್ನು ಅಂತರ್ಮುಖ ಮಾಡಿ, ಬಹಿರ್ಮುಖವಾಗದಂತೆ ತಡೆಯುವುದು. ವಿಷಯಗಳನ್ನು ತಿಳಿದುಕೊಳ್ಳು ವುದಕ್ಕಾಗಿ ಅದನ್ನು ಮನಸ್ಸಿನಲ್ಲೆ ವಿಶ್ಲೇಷಣೆ ಮಾಡುವುದು. ಆರನೆಯದೆ ಧಾರಣ, ಒಂದು ವಸ್ತುವಿನ ಮೇಲೆ ಏಕಾಗ್ರ ಮಾಡುವುದು. ಏಳನೆಯದೆ ಧ್ಯಾನ, ಎಂಟನೆಯದೆ ಸಮಾಧಿ. ಇದೇ ನಮ್ಮ ಎಲ್ಲ ಸಾಧನೆಯ ಗುರಿ. - ಯಮನಿಯಮಗಳನ್ನು ನಾವು ಜೀವಾವಧಿ ಅಭ್ಯಾಸ ಮಾಡಬೇಕು. ಉಳಿದುವುಗಳನ್ನು ಜಿಗಣೆ ಹೇಗೆ ಹುಲ್ಲಿನ ಮುಂದಿನ ಎಸಳನ್ನು ಹಿಡಿದುಕೊಂಡ ಮೇಲೆ ಮಾತ್ರವೇ ಹಿಂದಿನದನ್ನು ಬಿಡುವುದೋ ಹಾಗೆ ಮಾಡಬೇಕು. ಅಂದರೆ ಮತ್ತೊಂದು ಮೆಟ್ಟಲನ್ನು ಹತ್ತಿ ಮೇಲೆ ಹೋಗುವುದಕ್ಕೆ ಮುಂಚೆ ನಿಂತಿರುವ ಕಡೆಯಲ್ಲಿ ಮೊದಲು ಎಲ್ಲಾ ವಿಷಯಗಳನ್ನೂ ತಿಳಿದುಕೊಳ್ಳಬೇಕು.</p>
		<p>ಈ ಪಾಠದ ವಿಷಯ ಪ್ರಾಣಾಯಾಮ ಅಥವಾ ಪ್ರಾಣವನ್ನು ನಿಗ್ರಹಿಸುವುದು. ರಾಜಯೋಗದಲ್ಲಿ ಪ್ರಾಣಾಯಾಮ ಮಾನಸಿಕ ಕ್ಷೇತ್ರಕ್ಕೆ ಒಯು ನಮ್ಮನ್ನು ಅನಂತರ ಆಧ್ಯಾತ್ಮಿಕ ಕ್ಷೇತ್ರದ ಕಡೆ ಒಯ್ಯುವುದು. ಇಡೀ ದೇಹಕ್ಕೆ ಇದು ಮೂಲಚಕ್ರದಂತೆ ಇದೆ. ಇದು ಮೊದಲು ಶ್ವಾಸಕೋಶಗಳ ಮೇಲೆ ಕೆಲಸಮಾಡುವುದು. ಶ್ವಾಸಕೋಶ ಹೃದಯದ ಮೇಲೆ ತನ್ನ ಪರಿಣಾಮವನ್ನು ಬೀರುವುದು. ಹೃದಯವು ರಕ್ತಚಲನೆ ಮೇಲೆ ಕೆಲಸ ಮಾಡುವುದು. ರಕ್ತಚಲನೆ ಮಿದುಳಿನ ಮೇಲೆ ಕೆಲಸ ಮಾಡುವುದು. ಮಿದುಳು ಮನಸ್ಸಿನ ಮೇಲೆ ಕೆಲಸ ಮಾಡುವುದು. ಇಚ್ಛೆ ಬಾಹವೇದನೆಯನ್ನು ಉಂಟುಮಾಡಬಲ್ಲದು. ಹಾಗೆಯೆ ಬಾಹ್ಯವೇದನೆ ಇಚ್ಛೆಯನ್ನು ಉಂಟುಮಾಡಬಲ್ಲದು. ನಮ್ಮ ಇಚ್ಛಾಶಕ್ತಿಗಳು ಬಹಳ ದುರ್ಬಲ ವಾಗಿವೆ. ಅವುಗಳ ಶಕ್ತಿ ನಮಗೆ ಇನ್ನೂ ಗೊತ್ತಿಲ್ಲ. ನಾವು ಬಾಹ್ಯ ವಸ್ತುಗಳಿಗೆ ದಾಸರಾಗಿರುವೆವು. ನಮ್ಮ ಮುಕ್ಕಾಲುಪಾಲು ಕೆಲಸವೆಲ್ಲ ಹೊರಗಿನಿಂದ ಒಳಗೆ ತೆಗೆದುಕೊಳ್ಳುವುದಾಗಿದೆ. ಬಾಹ್ಯಪ್ರಕೃತಿಯು ನಮ್ಮ ಸಮತ್ವಕ್ಕೆ ಭಂಗವನ್ನು ಉಂಟುಮಾಡುತ್ತದೆ. ನಾವು, ಈಗ ಇರುವಂತೆ ಬಾಹ್ಯ ಪ್ರಕೃತಿಯ ಸಮತೋಲನಕ್ಕೆ ಭಂಗತರಲಾರೆವು. ಇವೆಲ್ಲ ತಪ್ಪು ನಿಜವಾಗಿ ಅಧಿಕತರವಾದ ಶಕ್ತಿ ನಮ್ಮೊಳಗೇ ಇರುವುದು.</p>
		<p>ಮಹಾಗುರುಗಳು, ಸಾಧುಸಂತರು ತಮ್ಮೊಳಗಿರುವ ಮನಸ್ಸನ್ನು ಗೆದ್ದು ಪ್ರಪಂಚಕ್ಕೆ ಅಧಿಕಾರವಾಣಿಯಿಂದ ಮಾತನಾಡಿದರು. ಮಂತ್ರಿಯೊಬ್ಬ ಮೇಲಿನ ಗೋಪುರ ಒಂದರಲ್ಲಿ ಬಂದಿಯಾಗಿದ್ದು ಅವನ ಹೆಂಡತಿಯ ಸಹಾಯದಿಂದ ಪಾರಾದ ಒಂದು ಕಥೆ <sup><a epub:type="noteref" href="999-aside.xhtml#id-001-16">*</a></sup> ಇದೆ. ಅವಳು ಒಂದು ದುಂಬಿ, ಜೇನುತುಪ್ಪ, ರೇಷ್ಮೆದಾರ, ದೊಡ್ಡದಾರ ಮತ್ತು ಹಗ್ಗವನ್ನು ತಂದು ಗಂಡನನ್ನು ಬಿಡಿಸಿದಳು. ನಮ್ಮ ಮನಸ್ಸನ್ನು ಪ್ರಾಣಾಯಾಮದಂತಹ ರೇಷ್ಮೆದಾರದಿಂದ ಹೇಗೆ ಗೆಲ್ಲಬಹುದೆಂಬುದನ್ನು ಇದು ಉದಾಹರಿಸುವುದು. ಇದರಿಂದ ಒಂದಾದ ಮೇಲೆ ಮತ್ತೊಂದು ನಮ್ಮ ಸ್ವಾಧೀನಕ್ಕೆ ಬಂದು ಧ್ಯಾನವೆಂಬ ಹಗ್ಗದಿಂದ ಕೊನೆಗೆ ದೇಹವೆಂಬ ಸೆರೆಮನೆಯಿಂದ ಪಾರಾಗಿ ಮುಕ್ತರಾಗಬಹುದು. ಮುಕ್ತರಾದ ಮೇಲೆ ನಮಗೆ ಸಾಧನವಾದ ವಸ್ತುಗಳನ್ನೆಲ್ಲ ಬೇಕಾದರೆ ತ್ಯಜಿಸಬಹುದು.</p>
		<p>ಪ್ರಾಣಾಯಾಮದಲ್ಲಿ ಮೂರು ಭಾಗಗಳಿವೆ. ಒಂದು ಪೂರಕ, ಒಳಗೆ ಉಸಿರನ್ನು ಸೆಳೆದುಕೊಳ್ಳುವುದು. ಎರಡನೆಯದು ಕುಂಭಕ, ಒಳಗೆ ಉಸಿರನ್ನು ಕಟ್ಟುವುದು. ಮೂರನೆಯದು ರೇಚಕ, ಉಸಿರನ್ನು ಬಿಡುವುದು. - ಎರಡು ಶಕ್ತಿಗಳು ಮಿದುಳಿನಲ್ಲಿ ಸಂಚರಿಸುತ್ತಿವೆ. ಅವು ಮಿದುಳಿನಿಂದ ಬೆನ್ನೆಲುಬುಗಳ ಮೂಲಕವಾಗಿ ಇಳಿದು ಮೂಲಾಧಾರಕ್ಕೆ ಹೋಗಿ ಪುನಃ ಮಿದುಳಿಗೆ ಬರುವುವು. ಇವುಗಳಲ್ಲಿ ಒಂದನ್ನೆ ಪಿಂಗಳ-ಸೂರ್ಯನಾಡಿ ಎನ್ನುವುದು. ಇದು ಮಿದುಳಿನ ಎಡಭಾಗದಿಂದ ಹೊರಟು ಮಿದುಳಿನ ಕೆಳಭಾಗದಲ್ಲಿ ಬಲಕ್ಕೆ ತಿರುಗಿ ಅಲ್ಲಿಂದ ಹೊರಟು ಮೂಲಾಧಾರದಲ್ಲಿ ಎಂದರೆ ಬೆನ್ನು ಮೂಳೆಯ ಕೆಳಭಾಗದಲ್ಲಿ ಅದನ್ನು ಸುತ್ತಿಕೊಂಡು ಮೂಲಾಧಾರವನ್ನು ಎಂಟು ಎಂಬ ಸಂಖ್ಯೆಯ ಅರ್ಧದ (S) ಆಕಾರದಲ್ಲಿ ಸೇರುವುದು.</p>
		<p>ಮತ್ತೊಂದು ಇಡ ಅಥವಾ ಚಂದ್ರನಾಡಿ. ಇದು ಕೆಳಗಿನಿಂದ ಹೊರಟು ಮಿದುಳಿಗೆ ಸೇರಿ ಎಂಟು ಎಂಬ ಸಂಖ್ಯೆಯನ್ನು ಪೂರ್ಣಗೊಳಿಸುತ್ತದೆ. ಕೆಳಗಿನ ಭಾಗ ಮೇಲಿನ ಭಾಗಕ್ಕಿಂತ ಉದ್ದವಾಗಿಯೇನೋ ಇರುವುದು. ಈ ಶಕ್ತಿಗಳು ಹಗಲು ರಾತ್ರಿ ಸಂಚರಿಸುತ್ತ</p>
		<p>ಚಕ್ರಗಳೆಂಬ ಕೇಂದ್ರಗಳಿಗೆ ಪ್ರಾಣ ಶಕ್ತಿಯನ್ನು ತುಂಬುವುವು. ಆದರೆ ಇವು ನಮಗೆ ಗೊತ್ತೇ ಆಗುವುದಿಲ್ಲ. ಏಕಾಗ್ರತೆಯಿಂದ ನಾವು ಇವನ್ನು ಅನುಭವಿಸಬಹುದು. ದೇಹದಲ್ಲಿ ಎಲ್ಲೆಲ್ಲಿ ಇವು ಇವೆ ಎಂಬುದನ್ನು ಕಂಡುಹಿಡಿಯಬಹುದು. ಈ ಇಡಪಿಂಗಳ ಚಲನೆಗಳಿಗೂ ಉಸಿರಾಟಕ್ಕೂ ನಿಕಟ ಸಂಬಂಧವಿದೆ. ನಾವು ಇದನ್ನು ನಿಗ್ರಹಿಸಿದರೆ ದೇಹ ನಮ್ಮ ವಶವಾಗುವುದು.</p>
		<p>ಕಠೋಪನಿಷತ್ತಿನಲ್ಲಿ ದೇಹವನ್ನು ಒಂದು ರಥಕ್ಕೆ ಹೋಲಿಸಿರುವರು. ಮನಸೇ ಕಡಿವಾಣ, ಬುದ್ದಿಯೇ ಸಾರಥಿ, ಇಂದ್ರಿಯಗಳೇ ಅಶ್ವಗಳು, ವಿಷಯಗಳೇ ಮಾರ್ಗ. ಆತ್ಮನೆ ರಥದಲ್ಲಿ ಕುಳಿತಿರುವ ರಥಿ. ರಥಿ ಹೇಳಿದಂತೆ ಕೇಳಿ ಸಾರಥಿ ಸರಿಯಾಗಿ ಕುದುರೆಗಳನ್ನು ನಿಗ್ರಹಿಸದೆ ಇದ್ದರೆ ಅವನು ಗುರಿಯನ್ನು ಸೇರಲಾರ. ದುಷ್ಟ ಅಶ್ವಗಳಂತೆ ಕುದುರೆಗಳು ತಮ್ಮ ಮನಸ್ಸಿಗೆ ಬಂದೆಡೆ ಅವನನ್ನು ಎಳೆದುಕೊಂಡು ಹೋಗಿ ರಥಿಯನ್ನು ಕೊನೆಗೆ ನಾಶ ಮಾಡಲೂಬಹುದು. ಸಾರಥಿಯ ಕೈಯಲ್ಲಿರುವ ಲಗಾಮು, ಇಡ ಮತ್ತು ಪಿಂಗಳ ಎಂಬ ಚಲನೆಗಳು. ಇಂದ್ರಿಯಗಳನ್ನು ನಿಗ್ರಹಿಸಬೇಕಾದರೆ ಸಾರಥಿ ಇವನ್ನು ವಶಗೊಳಿಸಿಕೊಳ್ಳಬೇಕು. ನೀತಿವಂತರಾಗಿ ಬಾಳುವುದಕ್ಕೆ ನಮಗೆ ಶಕ್ತಿ ಬೇಕು. ಹಾಗೆ ಮಾಡಿದಲ್ಲದೆ ನಾವು ನಮ್ಮ ಕ್ರಿಯೆಗಳನ್ನು ನಿಗ್ರಹಿಸಲಾರೆವು. ಯೋಗ ಒಂದೇ ನಾವು ನೀತಿವಂತರಾಗಿ ಇರಲು ಸಾಧ್ಯವಾಗುವಂತೆ ಮಾಡುವುದು. ಎಲ್ಲಾ ಮಹಾಗುರುಗಳೂ ಕೂಡ ದೊಡ್ಡ ಯೋಗಿಗಳಾಗಿದ್ದರು. ಅವರು ಶಕ್ತಿಯನ್ನೆಲ್ಲ ನಿಗ್ರಹಿಸಿದ್ದರು. ಯೋಗಿಗಳು ಮೂಲಾಧಾರದಲ್ಲಿ ಈ ಶಕ್ತಿಯನ್ನು ತಡೆಗಟ್ಟಿ ಸುಷುಮ್ನಾ ನಾಡಿಯ ಮೂಲಕ ಮೇಲಕ್ಕೆ ಹೋಗುವಂತೆ ಮಾಡುತ್ತಿದ್ದರು. ಆಗ ಅವು ಜ್ಞಾನಪ್ರವಾಹಗಳಾಗುತ್ತಿದ್ದುವು. ಅವು ಯೋಗಿಗಳಲ್ಲಿ ಮಾತ್ರ ಇವೆ.</p>
		<p>ಪ್ರಾಣಾಯಾಮದಲ್ಲಿ ಎರಡನೆಯ ಪಾಠ : ಎಲ್ಲರಿಗೂ ಒಂದೇ ಮಾರ್ಗ ಅನ್ವಯಿಸುವುದಿಲ್ಲ. ಪ್ರಾಣಾಯಾಮವನ್ನು ಲಯಬದ್ಧವಾಗಿ ಮಾಡಬೇಕು. ಹೀಗೆ ಮಾಡುವುದಕ್ಕೆ ಬಹಳ ಸುಲಭವಾದ ಮಾರ್ಗವೆ ಎಣಿಕೆ. ಇದು ಕೇವಲ ಯಾಂತ್ರಿಕವಾಗಿರುವುದರಿಂದ ಒಂದು ಎರಡೆಂದು ಎಣಿಸುವುದಕ್ಕೆ ಬದಲಾಗಿ 'ಓಂ' ಮಂತ್ರವನ್ನು ಉಚ್ಚರಿಸುವೆವು.</p>
		<p>ಪ್ರಾಣಾಯಾಮ ಮಾಡುವ ರೀತಿ ಹೀಗೆ ಇರುವುದು: ಹೆಬ್ಬೆಟ್ಟಿನಿಂದ ಮೂಗಿನ ಬಲಹೊಳ್ಳೆಯನ್ನು ಮುಚ್ಚಿ ಎಡಹೊಳ್ಳೆಯಿಂದ ನಿಧಾನವಾಗಿ ಉಸಿರನ್ನು ನಾಲ್ಕು ವೇಳೆ 'ಓಂ' ಎಂದು ಉಚ್ಚರಿಸುತ್ತ ಸೆಳೆದುಕೊಳ್ಳಿ. ಅನಂತರ ಮೂಗಿನ ಎರಡು ಹೊಳ್ಳೆಗಳನ್ನು ಬೆರಳಿನಿಂದ ಮುಚ್ಚಿ, 'ಓಂ' ಎಂಬುದನ್ನು ಎಂಟು ವೇಳೆ ಎಣಿಸುವವರೆಗೆ ಉಸಿರನ್ನು ಕಟ್ಟಿ, ಅನಂತರ ಮೂಗಿನ ಬಲ ಹೊಳ್ಳೆಯಿಂದ ಹೆಬ್ಬೆಟ್ಟನ್ನು ತೆಗೆದು ಅದರ ಮೂಲಕ ನಾಲ್ಕುವೇಳೆ 'ಓಂ' ಎಂದು ಹೇಳುತ್ತ ಉಸಿರನ್ನು ಹೊರಕ್ಕೆ ಬಿಡಿ. ನೀವು ಉಸಿರನ್ನು ಬಿಟ್ಟಾದ ಮೇಲೆ ನಿಮ್ಮ ಕಿಬ್ಬೊಟ್ಟೆಯನ್ನು ಒಳಕ್ಕೆ ಸೆಳೆದುಕೊಂಡು ಗಾಳಿಯನ್ನೆಲ್ಲ ಹೊರಕ್ಕೆ ನೂಕಿ ಅನಂತರ ಎಡಹೊಳ್ಳೆಯನ್ನು ಮುಚ್ಚಿ, ಕ್ರಮೇಣ ಮೂಗಿನ ಬಲ ಹೊಳ್ಳೆಯ ಮೂಲಕ ಉಸಿರನ್ನು ನಾಲ್ಕುವೇಳೆ 'ಓಂ' ಎಂದು ಹೇಳುತ್ತ ಸೆಳೆದುಕೊಳ್ಳಿ.</p>
		<p>ಅನಂತರ ಹೆಬ್ಬೆಟ್ಟಿನಿಂದ ಬಲಹೊಳ್ಳೆಯನ್ನು ಮುಚ್ಚಿ ಎಂಟು ವೇಳೆ 'ಓಂ' ಎಂದು ಹೇಳುವ ಪರಿಯಂತರ ಉಸಿರನ್ನು ಒಳಗೆ ಇಟ್ಟುಕೊಳ್ಳಿ. ಅನಂತರ ಎಡಹೊಳ್ಳೆಯನ್ನು ಬಿಟ್ಟು ನಾಲ್ಕುವೇಳೆ 'ಓಂ' ಎಂದು ಉಚ್ಚರಿಸುತ್ತ ಉಸಿರನ್ನು ಹೊರಗೆ ಬಿಡಿ. ಹಾಗೆ ಉಸಿರನ್ನು ಬಿಡುವಾಗ ಹಿಂದಿನಂತೆಯೇ ಕಿಬ್ಬೊಟ್ಟೆಯನ್ನು ಒಳಕ್ಕೆ ಸೆಳೆದುಕೊಂಡಿರಬೇಕು. ನೀವು ಪ್ರತಿಸಲ ಪ್ರಾಣಾಯಾಮಕ್ಕೆ ಕುಳಿತಾಗಲೂ ಎರಡು ವೇಳೆ ಹೀಗೆ ಮಾಡಿ. ಅಂದರೆ ಎಡಮೂಗಿನಿಂದ ಎರಡು ಬಲಮೂಗಿನಿಂದ ಎರಡು ಒಟ್ಟು ನಾಲ್ಕು ಪ್ರಾಣಾಯಾಮಗಳು. ನೀವು ಪ್ರಾಣಾಯಾಮಕ್ಕೆ ಕುಳಿತುಕೊಳ್ಳುವುದಕ್ಕೆ ಮುಂಚೆ ಪ್ರಾರ್ಥನೆಯಿಂದ ಪ್ರಾರಂಭಿಸಿ,</p>
		<p>. ಇದನ್ನು ಒಂದು ವಾರ ಅಭ್ಯಾಸಮಾಡಿ, ಕ್ರಮೇಣ ಉಸಿರಾಟದಲ್ಲಿ ಕಾಲವನ್ನು ಹೆಚ್ಚಿಸುತ್ತಾ ಹೋಗಿ. ಆದರೆ ಅದೇ ಪ್ರಮಾಣದಲ್ಲಿರಬೇಕು. ಉಸಿರನ್ನು ಸೆಳೆದುಕೊಳ್ಳುವಾಗ ಆರುವೇಳೆ 'ಓಂ' ಉಚ್ಚರಿಸಿದರೆ ಕುಂಭಕದಲ್ಲಿ ಹನ್ನೆರಡುವೇಳೆ, ಅನಂತರ ಉಸಿರನ್ನು ಬಿಡುವಾಗ ಆರುವೇಳೆ ಉಚ್ಚರಿಸಬೇಕು. ಈ ಅಭ್ಯಾಸ ನಮ್ಮನ್ನು ಹೆಚ್ಚು ಆಧ್ಯಾತ್ಮಿಕ ವ್ಯಕ್ತಿಗಳನ್ನಾಗಿ ಮಾಡುವುದು, ಹೆಚ್ಚು ಪರಿಶುದ್ಧರನ್ನಾಗಿ ಮಾಡುವುದು, ಹೆಚ್ಚು ಪವಿತ್ರರನ್ನಾಗಿ ಮಾಡುವುದು. ಅಡ್ಡ ಹಾದಿಗೆ ಬೀಳಬೇಡಿ. ಯಾವ ಶಕ್ತಿಯ ಕಡೆಗೂ ಗಮನ ಕೊಡಬೇಡಿ. ಪ್ರೇಮ ಒಂದೇ ನಮ್ಮ ಹತ್ತಿರ ಇರಬಲ್ಲದು. ಅದೊಂದೇ ವೃದ್ಧಿಯಾಗಬಲ್ಲದು. ಯಾರು ರಾಜಯೋಗದ ಮೂಲಕ ಭಗವಂತನ ಸಮಾಪಕ್ಕೆ ಬರಲಿಚ್ಚಿಸುವರೋ ಅವರ ದೈಹಿಕ, ಮಾನಸಿಕ, ನೈತಿಕ ಮತ್ತು ಆಧ್ಯಾತ್ಮಿಕ ಶಕ್ತಿಗಳು ಪರಿಪುಷ್ಟವಾಗಿರ ಬೇಕು. ಮುಂದೆ ಇಡುವ ಪ್ರತಿಯೊಂದು ಹೆಜ್ಜೆಯ ವಿವೇಚನಾಪೂರ್ವಕವಾಗಿರಲಿ.</p>
		<p>ಸಾವಿರಾರು ಜೀವಿಗಳಲ್ಲಿ ಎಲ್ಲೂ ಒಬ್ಬ “ನಾನು ಮಾಯೆಯನ್ನು ದಾಟುತ್ತೇನೆ. ದೇವರನ್ನು ಸೇರುತ್ತೇನೆ'' ಎನು ವನು. ಸತವನು ಇದಿರಿಸುವ ಸಾಮರ್ಥವುಳ್ಳವರು ಬಹಳ ಅಪರೂಪ. ಆದರೆ ನಾವು ಏನನ್ನಾದರೂ ಸಾಧಿಸಬೇಕಾದರೆ ಸತ್ಯಕ್ಕಾಗಿ ಸಾಯಲು ಸಿದ್ದರಾಗಿರಬೇಕು.</p>
		<p>ಆತ್ಮವನ್ನು ಜಡ ಎಂದು ಭಾವಿಸಬೇಡಿ. ಅದರ ನೈಜಸ್ಥಿತಿಯನ್ನು ಕುರಿತು ಯೋಚಿಸಿ. ನಾವು ಆತ್ಮನನ್ನು ದೇಹ ಎಂದು ಬಗೆದಿರುವವು. ಆದರೆ ಅದನ್ನು ಇಂದ್ರಿಯ ಮತ್ತು ಆಲೋಚನೆಗಳಿಂದ ಬೇರ್ಪಡಿಸಬೇಕು. ಆಗ ಮಾತ್ರ ನಾವು ಅಮೃತಾತ್ಮರು ಎಂದು ನಮಗೆ ಗೊತ್ತಾಗುವುದು. ಬದಲಾವಣೆಯಲ್ಲಿ ಕಾರ್ಯಕಾರಣಗಳ ದ್ವಂದ್ವವಿದೆ. ಯಾವುದು ಬದಲಾಯಿಸುವುದೋ ಅದೆಲ್ಲ ಮರ್ತವಾಗಿರಬೇಕು. ಆದಕಾರಣ ದೇಹ ಮತ್ತು ಮನಸ್ಸು ಮರ್ತವೆಂದು ಗೊತ್ತಾಗುವುದು. ಏಕೆಂದರೆ ಎರಡೂ ಬದಲಾಯಿಸುತ್ತಿವೆ. ಅವಿಕಾರಿಯಾಗಿರುವುದು ಮಾತ್ರ ಅಮೃತವಾಗಬಲ್ಲದು. ಏಕೆಂದರೆ ಯಾವುದೂ ಅದರ ಮೇಲೆ ತನ್ನ ಪ್ರಭಾವವನ್ನು ಬೀರಲಾರದು.</p>
		<p>ನಾವು ಸತ್ಯವಾಗುವುದಿಲ್ಲ, ನಾವೇ ಅದು. ಆದರೆ ಸತ್ಯವನ್ನು ಮುಚ್ಚಿರುವ ಅಜ್ಞಾನದ ತೆರೆಯನ್ನು ಸರಿಸಬೇಕಾಗಿದೆ. ದೇಹ ಎಂದರೆ ಬಾಹ್ಯದಲ್ಲಿ ಘನೀಭೂತವಾದ ಆಲೋಚನೆ. ಇಡ ಪಿಂಗಳ ಚಲನೆಗಳು ನಮ್ಮ ದೇಹದ ಎಲ್ಲಾ ಭಾಗಕ್ಕೂ ಶಕ್ತಿಯನ್ನು ತರುತ್ತವೆ. ಹೆಚ್ಚಿಗೆ ಇರುವ ಶಕ್ತಿ ಸುಷುಮ್ರಾ ಕಾಲುವೆಯಲ್ಲಿ ಚಕ್ರಗಳೆಂಬ ಕೆಲವು ನರಕೇಂದ್ರಗಳಲ್ಲಿ ಸಂಗ್ರಹವಾಗಿರುತ್ತವೆ. <sup><a epub:type="noteref" href="999-aside.xhtml#id-001-17">*</a></sup> ಈ ಶಕ್ತಿ ಶವಗಳಲ್ಲಿ ಕಾಣುವುದಿಲ್ಲ. ಆರೋಗ್ಯವಾಗಿರುವ ದೇಹಗಳಲ್ಲಿ ಮಾತ್ರ ನಾವು ಇದನ್ನು ಗುರುತಿಸಬಹುದು. - ಯೋಗಿಗೆ ಒಂದು ಅನುಕೂಲವಿದೆ. ಅವು ಅವನಿಗೆ ಅನುಭವವಾಗುವುದು ಮಾತ್ರವಲ್ಲ, ಅವನು ಅವನ್ನು ನೋಡಬಲ್ಲನು. ಅವು ಅವನ ಜೀವನದಲ್ಲಿ ಜಾಜ್ವಲ್ಯಮಾನವಾಗಿವೆ. ಹಾಗೆಯೆ ಷಟ್‌ಚಕ್ರಗಳು ಕೂಡ.</p>
		<p>ನಮ್ಮಲ್ಲಿ ಅರಿವಿಲ್ಲದೆ ಆಗತಕ್ಕ ಕ್ರಿಯೆಗಳು ಇವೆ. ಅರಿವಿನಿಂದ ಆಗತಕ್ಕ ಕ್ರಿಯೆಗಳೂ ಇವೆ. ಯೋಗಿಗಳಿಗೆ ಮೂರನೆಯದಾದ, ಅತಿಪ್ರಜ್ಞೆಗೆ ಸೇರಿದ ಒಂದು ಭಾಗವೂ ಇದೆ. ಇದೇ ಎಲ್ಲಾ ಕಾಲದೇಶಗಳಲ್ಲೂ ಧಾರ್ಮಿಕ ಜ್ಞಾನದ ಮೂಲವಾಗಿದೆ. ಅತಿಪ್ರಜ್ಞೆ ಎಂದಿಗೂ ತಪ್ಪುಮಾಡುವುದಿಲ್ಲ. ಆದರೆ ಹುಟ್ಟುಗುಣದ ಅಭ್ಯಾಸದ ಮೇಲೆ ಮಾಡತಕ್ಕವು ಕೇವಲ ಯಾಂತ್ರಿಕವಾಗಿವೆ. ಆದರೆ ಅತಿಪ್ರಜ್ಞೆಯಾದರೋ ಪ್ರಜ್ಞಾ ಕ್ಷೇತ್ರವನ್ನೇ ಮೀರಿದೆ. ಇದನ್ನು ಸ್ಫೂರ್ತಿ ಎನ್ನುವರು. ಆದರೆ ಯೋಗಿಗಳು, ಈ ಶಕ್ತಿ ಎಲ್ಲಾ ಜೀವಿಗಳಲ್ಲಿಯೂ ಸುಪ್ತವಾಗಿದೆ. ಕ್ರಮೇಣ ಎಲ್ಲರೂ ಅದನ್ನು ಅನುಭವಕ್ಕೆ ತಂದುಕೊಳ್ಳುವರು ಎನ್ನುತ್ತಾರೆ.</p>
		<p>- ಇಡ ಪಿಂಗಳಗಳ ಪ್ರವಾಹವನ್ನು ನಾವು ಒಂದು ಹೊಸ ದಿಕ್ಕಿನಲ್ಲಿ ಹರಿಸಬೇಕು. ಬೆನ್ನು ಮೂಳೆಯ ಮಧ್ಯದ ಮೂಲಕ ಅದಕ್ಕೆ ಒಂದು ಹೊಸ ಮಾರ್ಗವನ್ನು ಕಲ್ಪಿಸಬೇಕು. ಈ ಸುಷುಮ್ಮಾ ಕಾಲುವೆಯ ಮೂಲಕ ನಾವು ಮಿದುಳಿಗೆ ಶಕ್ತಿಯನ್ನು ತಂದರೆ ಸದ್ಯಕ್ಕೆ ನಾವು ದೇಹದಿಂದ ಸಂಪೂರ್ಣ ಬೇರೆಯಾದಂತೆ,</p>
		<p>ಬೆನ್ನು ಮೂಳೆಯ ಮೂಲದಲ್ಲಿ ಸೇಕ್ರಮ್ (Sacrum) ಎಂಬಲ್ಲಿ ಇರುವ ನರಗಳ ಕೇಂದ್ರವು ಬಹಳ ಮುಖ್ಯ. ಅದು ಲೈಂಗಿಕ ಶಕ್ತಿಯಾದ (Sexual Energy) ಜನನ ದ್ರವ್ಯದ (Generative Substance) ಮೂಲಸ್ಥಾನವಾಗಿದೆ. ಇದನ್ನು ಯೋಗದಲ್ಲಿ ಸುರುಳಿ ಸುತ್ತಿಕೊಂಡಿರುವ ಸರ್ಪವಿರುವ ತ್ರಿಕೋಣವೆಂದು ಚಿತ್ರಿಸುವರು. ಇಲ್ಲಿ ಸುಪ್ತವಾಗಿರುವ ಸರ್ಪವನ್ನೇ ಕುಂಡಲಿನಿ ಎನ್ನುವರು. ಕುಂಡಲಿನಿಯನ್ನು ಜಾಗ್ರತಗೊಳಿಸುವುದೇ ರಾಜಯೋಗದ ಮುಖ್ಯ ಗುರಿ. . ಲೈಂಗಿಕ ಶಕ್ತಿಯನ್ನು ಮೃಗೀಯ ಕ್ರಿಯೆಯಿಂದ ತಪ್ಪಿಸಿ ಮಿದುಳು ಎಂಬ ಅದ್ಭುತವಾದ ಧೀಯಂತ್ರಕ್ಕೆ ಕಳುಹಿಸಿ ಅಲ್ಲಿ ಅದನ್ನು ಸಂಗ್ರಹಿಸಿಟ್ಟರೆ ಅದು ಓಜಸ್ಸು ಅಥವಾ ಆಧ್ಯಾತ್ಮಿಕ ಶಕ್ತಿಯಾಗಿ ಪರಿವರ್ತನೆ ಹೊಂದುವುದು. ಎಲ್ಲ ಸದ್ಭಾವನೆಗಳೂ, ಎಲ್ಲ ಪ್ರಾರ್ಥನೆಗಳೂ, ಆ ಮೃಗೀಯ ಶಕ್ತಿಯ ಒಂದು ಭಾಗವನ್ನು ಓಜಸ್ಸಾಗಿ</p>
		<p>ಪರಿವರ್ತಿಸುತ್ತವೆ ಮತ್ತು ಆಧ್ಯಾತ್ಮಿಕ ಶಕ್ತಿಯನ್ನು ಪಡೆಯಲು ಸಹಾಯ ಮಾಡುತ್ತವೆ. ಈ ಓಜಸ್ಸೆ ನಿಜವಾದ ಮನುಷ್ಯ. ಈ ಓಜಸ್ಸನ್ನು ಪೂರ್ಣವಾಗಿ ಸಂಗ್ರಹಿಸುವುದು ಮಾನವ ಜನ್ಮದಲ್ಲಿ ಮಾತ್ರ ಸಾಧ್ಯ. ಯಾರಲ್ಲಿ ಮೃಗೀಯ ಲೈಂಗಿಕ ಶಕ್ತಿಯೆಲ್ಲ ಓಜಸ್ಸಾಗಿ ಪರಿವರ್ತನವಾಗಿದೆಯೋ ಅವನು ದೇವನಿಗೆ ಸಮ. ಅವನು ಅಧಿಕಾರವಾಣಿಯಿಂದ ಮಾತನಾಡುವನು. ಅವನ ಉಪದೇಶ ಜಗತ್ತಿನ ಶ್ರೇಯಸ್ಸಿಗೆ ಸಾಧನವಾಗುವುದು.</p>
		<p>ಯೋಗಿಗಳು ಈ ಕುಂಡಲಿನಿ ಎಂಬ ಸರ್ಪವು ಮೇಲಮೇಲಕ್ಕೆ ಏರುತ್ತ ಕೊನೆಗೆ ಸಹಸ್ರಾರವನ್ನು ಸೇರುವುದು ಎಂದು ಕಲ್ಪಿಸಿಕೊಳ್ಳುವರು. ಮನುಷ್ಯನಲ್ಲಿರುವ ಅತಿ ಶ್ರೇಷ್ಠ ಶಕ್ತಿಯಾದ ಲೈಂಗಿಕ ಶಕ್ತಿಯನ್ನು ಓಜಸ್ಸನ್ನಾಗಿ ಮಾರ್ಪಡಿಸುವ ತನಕ ಯಾವ ಸ್ತ್ರೀ ಪುರುಷರನ್ನೂ ಆಧ್ಯಾತ್ಮಿಕ ವ್ಯಕ್ತಿಗಳು ಎನ್ನಲಾಗುವುದಿಲ್ಲ.</p>
		<p>ಯಾವ ಶಕ್ತಿಯನ್ನೂ ಉತ್ಪನ್ನ ಮಾಡುವುದಕ್ಕೆ ಆಗುವುದಿಲ್ಲ. ಇರುವ ಶಕ್ತಿಯನ್ನು ಬೇರೆ ದಾರಿಗೆ ತಿರುಗಿಸಬಹುದು. ಆದಕಾರಣ ಆಗಲೆ ನಮ್ಮಲ್ಲಿರುವ ಅದ್ಭುತಶಕ್ತಿಯನ್ನು ನಿಗ್ರಹಿಸುವುದನ್ನು ಕಲಿತುಕೊಂಡು ನಮ್ಮ ಇಚ್ಛಾಶಕ್ತಿಯ ಮೂಲಕ ಅದು ಕೇವಲ ಮೃಗೀಯ ಆನಂದದಲ್ಲಿ ವ್ಯರ್ಥವಾಗದಂತೆ ಅದನ್ನು ಆಧ್ಯಾತ್ಮಿಕ ಶಕ್ತಿಯನ್ನಾಗಿ ಪರಿವರ್ತನಗೊಳಿಸಬೇಕು. ಎಲ್ಲಾ ನೀತಿ ಮತ್ತು ಧರ್ಮದ ತಳಹದಿಯೇ ಬ್ರಹ್ಮಚರ್ಯ ಎಂಬುದನ್ನು ನೋಡಿದೆವು. ರಾಜಯೋಗದಲ್ಲಂತೂ ಕಾಯಾ ವಾಚಾ ಮನಸಾ ಬ್ರಹ್ಮಚರ್ಯ ಅತ್ಯಾವಶ್ಯಕ. ಈ ನಿಯಮ ಮದುವೆಯಾದವರಿಗೆ ಮತ್ತು ಮದುವೆಯಾಗದವರಿಗೆ ಇಬ್ಬರಿಗೂ ಅನ್ವಯಿಸುವುದು. ಒಬ್ಬ ತನ್ನ ಅತಿ ಮುಖ್ಯ ಶಕ್ತಿಯನ್ನು ಪೋಲುಗಳೆದರೆ ಅವನು ಆಧ್ಯಾತ್ಮಿಕ ವ್ಯಕ್ತಿಯಾಗಲಾರ.</p>
		<p>ಎಲ್ಲ ಕಾಲದ ಮಹಾತ್ಮರೂ ಗೃಹಸ್ಥಾಶ್ರಮವನ್ನು ತ್ಯಜಿಸಿದವರಾಗಿದ್ದರು. ಇಲ್ಲವೆ ಸಂನ್ಯಾಸಿಗಳಾಗಿದ್ದರೆಂಬುದನ್ನು ಜಗದ ಇತಿಹಾಸ ಸಾರುವುದು, ಪರಿಶುದ್ಧಾತ್ಮರು ಮಾತ್ರ ಭಗವಂತನನ್ನು ನೋಡಬಲ್ಲರು.</p>
		<p>ಪ್ರಾಣಾಯಾಮವನ್ನು ಮಾಡುವುದಕ್ಕೆ ಮುಂಚೆ ತ್ರಿಕೋಣವನ್ನು ಕಲ್ಪಿಸಿಕೊಳ್ಳಲು ಯತ್ನಿಸಿ. ನಿಮ್ಮ ಕಣ್ಣನ್ನು ಮುಚ್ಚಿಕೊಂಡು ನಿಮ್ಮ ಬಗೆಗಣ್ಣೆದುರಿಗೆ ಇದನ್ನು ಚಿತ್ರಿಸಿಕೊಳ್ಳಿ. ಆ ತ್ರಿಕೋಣವು ಜ್ವಾಲೆಯಿಂದ ಆವೃತವಾಗಿದೆ, ಅದರ ಮಧ್ಯದಲ್ಲಿ ಸರ್ಪ ಸುರುಳಿ ಸುತ್ತಿಕೊಂಡು ಇದೆ ಎಂದು ಭಾವಿಸಿ, ಕುಂಡಲಿನಿಯನ್ನು ಸ್ಪಷ್ಟವಾಗಿ ಚಿತ್ರಿಸಿಕೊಂಡು ಆದಮೇಲೆ ಅದನ್ನು ಬೆನ್ನುಮೂಳೆಯ ಅಡಿಯಲ್ಲಿ ಕಲ್ಪನೆಯ ಮೂಲಕ ಇಡಿ. ಕುಂಭಕದಲ್ಲಿ ಉಸಿರನ್ನು ಹಿಡಿಯುವಾಗ ಕುಂಡಲಿನಿ ಸರ್ಪದ ಹೆಡೆಯ ಮೇಲೆ ಅದನ್ನು ಜಾಗ್ರತಗೊಳಿಸುವುದಕ್ಕೆ ವೇಗವಾಗಿ ತಳ್ಳಿ, ಕಲ್ಪನೆ ಪ್ರಬಲವಾದಷ್ಟೂ ನಿಜವಾದ ಪ್ರತಿಫಲ ಬೇಗ ಸಿದ್ದಿಸುವುದು ಮತ್ತು ಕುಂಡಲಿನಿ ಜಾಗ್ರತಗೊಳ್ಳುವುದು. ಅದು ಜಾಗ್ರತವಾಗುವವರೆಗೆ ಅದು ಜಾಗ್ರತವಾಗುತ್ತಿದೆ ಎಂದು ಭಾವಿಸಿ, ಆ ಶಕ್ತಿ ನಿಮ್ಮಲ್ಲಿದೆ. ಅದನ್ನು ಸುಷುಮ್ರಾ ಕಾಲುವೆಯಲ್ಲಿ ಮೇಲಕ್ಕೆ ನೂಕಿ. ಇದರಿಂದ ಅದು ಬೇಗ ಜಾಗ್ರತಗೊಳ್ಳುವುದು.</p>
		<p>ಮನಸ್ಸನ್ನು ನಿಗ್ರಹಿಸುವುದಕ್ಕೆ ಮುಂಚೆ ಅದರ ವಿಷಯವಾಗಿ ತಿಳಿದು ಕೊಳ್ಳಬೇಕು.</p>
		<p>ಈ ಚಂಚಲವಾದ ಮನಸ್ಸನ್ನು ಅದರ ಅಲೆದಾಟದಿಂದ ಬಲಾತ್ಕಾರವಾಗಿ ಎಳೆದು ತಂದು ಅದನ್ನು ಯಾವುದಾದರೂ ಒಂದು ಭಾವನೆಯ ಮೇಲೆ ಏಕಾಗ್ರ ಮಾಡಬೇಕು. ಇದನ್ನೇ ಪದೇ ಪದೇ ಮಾಡುತ್ತಿರಬೇಕು. ಇಚ್ಛಾಶಕ್ತಿಯಿಂದ ಮನಸ್ಸನ್ನು ನಿಗ್ರಹಿಸಿ ಅದು ಭಗವಂತನ ಮಹಿಮೆಯನ್ನು ಕುರಿತು ಚಿಂತಿಸುವಂತೆ ಮಾಡಬೇಕು.</p>
		<p>ಮನಸ್ಸನ್ನು ಸ್ವಾಧೀನಪಡಿಸಿಕೊಳ್ಳುವುದಕ್ಕೆ ಬಹಳ ಸುಲಭವಾದ ಮಾರ್ಗವೇ ಸುಮ್ಮನೆ ಕುಳಿತು ಮನಸ್ಸು ತನಗೆ ಮನಬಂದ ಕಡೆ ಹಾರಾಡಲು ಬಿಡುವುದು. ನಾನು ಮನಸ್ಸಲ್ಲ, ಮನಸ್ಸಿನ ಚಂಚಲತೆಯನ್ನು ಈಕ್ಷಿಸುತ್ತಿರುವ ಸಾಕ್ಷಿ ನಾನು'' ಎಂದು ಭಾವಿಸಿ. ಅನಂತರ ಮನಸ್ಸು ನಿಮಗಿಂತ ಬೇರೆ ಎಂದು ಬಗೆದಂತೆ ಆಲೋಚಿಸಿ. ದೇವರೊಂದಿಗೆ ತಾದಾತ್ಮಭಾವವನ್ನು ಹೊಂದಿ, ಎಂದಿಗೂ ದೇಹ ಅಥವಾ ಮನಸ್ಸು ನಾನು ಎನ್ನಬೇಡಿ.</p>
		<p>ಮನಸ್ಸನ್ನು ನಿಮ್ಮ ಮುಂದಿರುವ ಪ್ರಶಾಂತಸಾಗರದಂತೆ ಭಾವಿಸಿ, ಬಂದುಹೋಗುವ ಆಲೋಚನೆಗಳೇ ಆ ಪ್ರಶಾಂತ ಸಾಗರದಿಂದ ಏಳುವ ಗುಳ್ಳೆಗಳು, ಆಲೋಚನೆಯನ್ನು ನಿಗ್ರಹಿಸಲು ಯಾವ ಪ್ರಯತ್ನವನ್ನೂ ಮಾಡಬೇಡಿ. ಅದು ಬಂದುಹೋಗುವುದನ್ನು ಗಮನಿಸಿ, ಅವುಗಳನ್ನು ಅನುಸರಿಸುತ್ತಿರುವಂತೆ ಭಾವಿಸಿ, ಇದು ಕ್ರಮೇಣ ಆಲೋಚನಾ ಕ್ಷೇತ್ರವನ್ನು ಕಿರಿಯದನ್ನಾಗಿ ಮಾಡುವುದು, ಮನಸ್ಸು ಸಾಮಾನ್ಯವಾಗಿ ಆಲೋಚನೆಯ ವಿಸ್ತಾರವಾದ ವೃತ್ತಗಳನ್ನು ಆವರಿಸುತ್ತದೆ. ಆ ವೃತ್ತಗಳು ಕ್ರಮೇಣ, ಒಂದು ಕಲ್ಲನ್ನು ನೀರಿನಲ್ಲಿ ಎಸೆದಾಗ ಅಲೆಗಳು ವಿಸ್ತಾರವಾಗುತ್ತ ಹೋಗುವಂತೆ, ವಿಸ್ತಾರವಾಗುತ್ತಾ ಬರುವುದು. ನಾವು ಈ ಕ್ರಮವನ್ನು ವಿಪರ್ಯಯ ಮಾಡಬೇಕು. ವಿಸ್ತಾರವಾದ ವೃತ್ತದಿಂದ ಪ್ರಾರಂಭ ಮಾಡಿ, ಅದನ್ನು ಬರಬರುತ್ತ ಕಿರಿದುಗೊಳಿಸಿ, ಅದನ್ನು ಯಾವುದಾದರೂ ಒಂದು ವಸ್ತುವಿನ ಮೇಲೆ ಕೇಂದ್ರೀಕರಿಸಿ, ಅಲ್ಲೇ ನಿಲ್ಲುವಂತೆ ಮಾಡಬೇಕು. ನಾನು ಮನಸ್ಸಲ್ಲ, ಆಲೋಚಿಸುವುದನ್ನು ನಾನು ನೋಡುತ್ತಿರುವೆನು, ನಾನು ನನ್ನ ಮನಸ್ಸು ಹೇಗೆ ಕೆಲಸಮಾಡುತ್ತಿದೆ ಎಂಬುದನ್ನು ನೋಡುತ್ತಿರುವೆ'' ಎಂದು ಭಾವಿಸಿ. ದಿನ ಕಳೆದಂತೆ ನಿಮ್ಮಲ್ಲಿ ಆಲೋಚನೆ ಮತ್ತು ಭಾವನೆಗಳಿಗೆ ಇರುವ ತಾದಾತ್ಮಭಾವ ಕಡಿಮೆಯಾಗುತ್ತಾ ಬರುವುದು. ಕೊನೆಗೆ ನೀವು ಮನಸ್ಸಿನಿಂದ ಸಂಪೂರ್ಣ ಬೇರೆಯಾಗಿ, ಅದು ನಿಮ್ಮಿಂದ ಹೊರಗೆ ಇದೆ ಎಂದು ಗೊತ್ತಾಗುವುದು.</p>
		<p>- ಇದು ಸಿದ್ಧಿಸಿದರೆ ಮನಸ್ಸು ನಿಮ್ಮ ಗುಲಾಮನಾಗುವುದು. ನೀವು ಹೇಳಿದಂತೆ ಕೇಳುವುದು. ಯೋಗಿಯಾಗಬೇಕಾದರೆ ಪ್ರಥಮ ಲಕ್ಷಣವೇ ಇಂದ್ರಿಯಾತೀತನಾಗುವುದು. ಮನಸ್ಸನ್ನು ಜಯಿಸಿದ ಮೇಲೆ ವ್ಯಕ್ತಿಯು ಶ್ರೇಷ್ಠ ಅವಸ್ಥೆಗೆ ಏರಿದಂತೆ.</p>
		<p>ಸಾಧ್ಯವಾದಷ್ಟು ಏಕಾಂಗಿಯಾಗಿರಿ. ಆಸನವು ಸಾಧ್ಯವಾದಷ್ಟು ಅನುಕೂಲ ಕರವಾದ ಎತ್ತರದಲ್ಲಿರಬೇಕು. ಮೊದಲೊಂದು ಚಾಪೆ ಹಾಕಿ, ಅದರ ಮೇಲೊಂದು ಚರ್ಮ, ಅನಂತರ ರೇಷ್ಮೆಯ ಬಟ್ಟೆ ಇರಲಿ, ಆಸನದ ಹಿಂದೆ ಒರಗಿಕೊಳ್ಳುವುದಕ್ಕೆ ಏನೂ ಇಲ್ಲದಿರಲಿ, ಆಸನ ಸ್ಥಿರವಾಗಿರಬೇಕು.</p>
		<p>ಆಲೋಚನೆಗಳು ಚಿತ್ರಗಳಾಗಿರುವುದರಿಂದ ಅವನ್ನು ಸೃಷ್ಟಿಸಕೂಡದು. ಮನಸ್ಸಿನಿಂದ ಆಲೋಚನೆಯನ್ನೆಲ್ಲ ಓಡಿಸಿ ಅದನ್ನು ಬರಿದು ಮಾಡಬೇಕು. ಆಲೋಚನೆ ಬಂದೊಡನೆಯೇ ಅದನ್ನು ಓಡಿಸಬೇಕು. ನಾವು ಇದನ್ನು ಜಯಿಸಬೇಕಾದರೆ ವಿಷಯವಸ್ತುಗಳಿಂದ ಪಾರಾಗಬೇಕು. ನಮ್ಮ ದೇಹವನ್ನು ಮಾರಿ ಹೋಗಬೇಕು. ಮನುಷ್ಯನ ಜೀವನವೆಲ್ಲ ಇದನ್ನು ಸಾಧಿಸುವುದಕ್ಕೆ ಒಂದು ಪ್ರಯತ್ನ.</p>
		<p>ಪ್ರತಿಯೊಂದು ಶಬ್ದಕ್ಕೂ ಒಂದು ಅರ್ಥವಿದೆ. ನಮ್ಮ ಸ್ವಭಾವದೊಡನೆ ಇವೆರಡೂ ಬೆರೆತಿವೆ.</p>
		<p>ನಮ್ಮ ಶ್ರೇಷ್ಠ ಭಾವನೆಯೆ ದೇವರು. ಅವನ ಮೇಲೆ ಧ್ಯಾನಿಸಿ, ನಾವು ದೃಗ್ ಅನ್ನು ನೋಡುವುದಕ್ಕೆ ಆಗುವುದಿಲ್ಲ. ನಾವೇ ಅವನು.</p>
		<p>ಪಾಪವನ್ನು ನಾವು ನೋಡಿದರೆ ನಾವೇ ಅದನ್ನು ಸೃಷ್ಟಿಸುತ್ತಿರುವೆವು. ನಾವೇನಾಗಿರುವೆವೊ ಅದನ್ನು ಹೊರಗೆ ನೋಡುತ್ತೇವೆ. ಪ್ರಪಂಚ ಕೇವಲ ಒಂದು ಕನ್ನಡಿಯಂತೆ, ಈ ಸಣ್ಣ ದೇಹ ನಾವು ಸೃಷ್ಟಿಸಿರುವ ಸಣ್ಣ ಕನ್ನಡಿ. ಆದರೆ ಇಡೀ ವಿಶ್ವವೇ ನಮ್ಮ ದೇಹ. ಇದನ್ನೇ ಸದಾ ಕಾಲದಲ್ಲಿಯೂ ಚಿಂತಿಸಬೇಕು. ಆಗ ನಾವು ಸಾಯಲಾರೆವು, ಮತ್ತೊಬ್ಬನಿಗೆ ವ್ಯಥೆಕೊಡಲಾರೆವು ಎಂಬುದು ಗೊತ್ತಾಗುವುದು. ಏಕೆಂದರೆ ಅವನೇ ನಾನಾಗಿರುವನು. ನಮಗೆ ಜನನ ಮರಣಗಳಿಲ್ಲ, ಪ್ರೀತಿಯೊಂದೇ ಇರುವುದು.</p>
		<p>'ಈ ಬ್ರಹ್ಮಾಂಡವೇ ನಮ್ಮ ದೇಹ; ಸರ್ವ ಆರೋಗ್ಯ ಆನಂದ ನನ್ನದು. ಏಕೆಂದರೆ ಇವೆಲ್ಲ ಬ್ರಹ್ಮಾಂಡದಲ್ಲಿವೆ. ನಾನೇ ವಿಶ್ವ'' ಎಂದು ಸಾರಿ, ಕೊನೆಗೆ ಗೊತ್ತಾಗುವುದು, ನಮ್ಮ ಕೆಲಸವೆಲ್ಲ ನಮ್ಮನ್ನು ದೃಗ್ ಎಡೆಗೆ ತರುವುದು ಎಂಬುದು.</p>
		<p>ನಾವು ಕಿರಿ ಅಲೆಗಳಂತೆ ಕಂಡರೂ ಇಡೀ ಸಾಗರ ನಮ್ಮ ಹಿಂಬದಿಯಲ್ಲಿದೆ. ನಾವು ಅದರಲ್ಲಿ ಐಕ್ಯರಾಗಿರುವೆವು. ಯಾವ ಅಲೆಯೂ ತಾನೇ ಪ್ರತ್ಯೇಕವಾಗಿ ಇರಲಾರದು.</p>
		<p>ಕಲ್ಪನಾ ಶಕ್ತಿಯನ್ನು ನಾವು ಸರಿಯಾಗಿ ಉಪಯೋಗಿಸಿಕೊಂಡರೆ ಅದೇ ನಮ್ಮ ಪರಮಾಪ್ತ ಮಿತ್ರ. ಇದು ಯುಕ್ತಿಯನ್ನು ಮಾರಿ ಹೋಗುವುದು. ಈ ಜ್ಞಾನವೊಂದೇ ನಮ್ಮನ್ನು ಎಲ್ಲಾ ಕಡೆಗೂ ಒಯ್ಯುವುದು.</p>
		<p>ಸ್ಫೂರ್ತಿ ಉಕ್ಕುವುದು ಅಂತರಾಳದಿಂದ. ನಮ್ಮ ಉದಾತ್ತ ಭಾವನೆಗಳಿಂದ ನಾವೇ ಸ್ಫೂರ್ತಿಯುತರಾಗಬೇಕಾಗಿದೆ.</p>
		<p>ಪ್ರತ್ಯಾಹಾರ ಮತ್ತು ಧಾರಣ: “ಯಾವ ಮಾರ್ಗದ ಮೂಲಕವಾಗಲಿ ಯಾರು ನನ್ನನ್ನು ಅನುಸರಿಸುವರೋ ಅವರೆಲ್ಲರೂ ನನ್ನನ್ನು ಸೇರುವರು.' 'ಎಲ್ಲರೂ ನನ್ನನ್ನು ಸೇರಲೇಬೇಕು'' ಎಂದು ಕೃಷ್ಣ ಸಾರುವನು. ಪ್ರತ್ಯಾಹಾರ ಎಂದರೆ ಒಟ್ಟುಗೂಡಿಸುವುದು, ಮನಸ್ಸನ್ನು ವಶಪಡಿಸಿ ನಾವು ಇಚ್ಚಿಸಿದ ಯಾವುದಾದರೊಂದು ವಸ್ತುವಿನ ಮೇಲೆ ಕೇಂದ್ರೀಕರಿಸುವುದು ಎಂದು ಅರ್ಥ. ಮೊದಲನೆಯದಾಗಿ ಮನಸ್ಸನ್ನು ಅಲೆಯುವುದಕ್ಕೆ ಬಿಡುವುದು. ಅದನ್ನು ಗಮನಿಸುತ್ತಿರಿ ಅದು ಏನು ಆಲೋಚಿಸುವುದೋ ಅದನ್ನು ಪರೀಕ್ಷಿಸಿ, ಕೇವಲ ಸಾಕ್ಷಿಯಂತೆ ಇರಿ. ಮನಸ್ಸು ಜೀವವೂ ಅಲ್ಲ, ಆತ್ಮವೂ ಅಲ್ಲ, ಇದು ಸೂಕ್ಷ್ಮವಾದ ವಸ್ತು ಅಷ್ಟೇ. ಇದು ನಮಗೆ ಸೇರಿದ್ದು. ನರಗಳ ಶಕ್ತಿಯ ಮೂಲಕ ನಾವು ಇದನ್ನು ಹೇಗೆ ಬೇಕಾದರೂ ನಡೆಸಿಕೊಳ್ಳುವಂತೆ ಮಾಡಬಹುದು. ಈ ಮನಸ್ ಎಂಬ 'ದೃಕ್'ಗೆ ದೇಹವೆಂಬುದು ದೃಶ್ಯ, ಆತ್ಮವಾದ ನಾವು ದೇಹ ಮನಸ್ಸುಗಳಿಗೆ ಅತೀತವಾಗಿರುವೆವು. ನಾವು ನಿತ್ಯವಾದ, ಅವಿಕಾರವಾದ ಸಾಕ್ಷಿ. ದೇಹವೆಂಬುದು ಘನೀಭೂತವಾದ ಆಲೋಚನೆ ಮಾತ್ರ. <sup><a epub:type="noteref" href="999-aside.xhtml#id-001-18">*</a></sup> ಉಸಿರು ಮೂಗಿನ ಎಡಹೊಳ್ಳೆಯ ಮೂಲಕ ಚಲಿಸುತ್ತಿದ್ದರೆ ಅದು ವಿಶ್ರಾಂತಿಯ ಸಮಯ, ಬಲ ಹೊಳ್ಳೆಯ ಮೂಲಕ ಚಲಿಸುತ್ತಿದ್ದರೆ ಕೆಲಸದ ಸಮಯ. ಎರಡೂ ಹೊಳ್ಳೆಗಳ ಮೂಲಕ ಚಲಿಸುತಿದರೆ ಧ್ಯಾನದ ಸಮಯ, ನಾವು ಶಾಂತರಾಗಿ ಮೂಗಿನ ಎರಡು ಹೊಳ್ಳೆಗಳ ಮೂಲಕ ಉಸಿರಾಡುತ್ತಿದ್ದರೆ ಅದೇ ಧ್ಯಾನಕ್ಕೆ ತಕ್ಕ ಸಮಯ. ಮೊದಲೇ ಚಿತ್ರವನ್ನು ಏಕಾಗ್ರಗೊಳಿಸಲು ಸಾಧ್ಯವಿಲ್ಲ. ಚಿತ್ತ ಸ್ವಾಧೀನ ಕ್ರಮೇಣ ತಾನಾಗಿ ಸಿದ್ಧಿಸುವುದು.</p>
		<p>ಮೊದಲು ಹೆಬ್ಬೆರಳು ಮತ್ತು ತೋರು ಬೆರಳಿನ ಮೂಲಕ ಮೂಗಿನ ಹೊಳ್ಳೆಯನ್ನು ಮುಚ್ಚಿ, ರೂಢಿಯಾದ ಮೇಲೆ ಆಲೋಚನೆಯ ಮೂಲಕ ಇಚ್ಚಾಶಕ್ತಿಯಿಂದಲೇ ನಾವು ಇದನ್ನು ಮಾಡಬಹುದು. ಪ್ರಾಣಾಯಾಮವನ್ನು ಈಗ ಸ್ವಲ್ಪ ಬದಲಾಯಿಸಬೇಕು. ಸಾಧಕನಿಗೆ ಇಷ್ಟದೇವತಾಮಂತ್ರ ಗೊತ್ತಿದ್ದರೆ 'ಓಂ' ಎಂಬುದಕ್ಕೆ ಬದಲಾಗಿ ಇದನ್ನು ಉಚ್ಛಾಸ ನಿಶ್ವಾಸಗಳ ಸಮಯದಲ್ಲಿ ಉಪಯೋಗಿಸಬೇಕು. ಕುಂಭಕದ ಸಮಯದಲ್ಲಿ ''ಹೂಂ'' ಎಂದು ಉಚ್ಚರಿಸಬೇಕು.</p>
		<p>ಕಟ್ಟಿದ ಉಸಿರನು, “ಹೂಂ” ಎಂದು ಬಲವಾಗಿ ಉಚ್ಚರಿಸುತ ಕುಂಡಲಿನಿಯ ಹೆಡೆಯ ಮೇಲೆ ಅಪ್ಪಳಿಸಿ, ಅದು ಜಾಗ್ರತವಾಗುತ್ತಿದೆ ಎಂದು ಭಾವಿಸಿ, ದೇವರೊಡನೆ ಮಾತ್ರ ತಾದಾತ್ಮಭಾವನೆಯನ್ನು ಪಡೆಯಲು ಯತ್ನಿಸಿ. ಸ್ವಲ್ಪ ಸಮಯದ ಅನಂತರ ಆಲೋಚನೆಗಳು ಬರುವುದಕ್ಕೆ ಮುಂಚೆ ಸುಳುಹು ಕೊಡುವುವು. ಆಗ ಅವು ಹೇಗೆ ಪ್ರಾರಂಭವಾಗುವುವು, ನಾವು ಏನು ಆಲೋಚನೆ ಮಾಡುವೆವು, ಇವೆಲ್ಲ, ಈಗ ನಮಗೆ ದೂರದಲ್ಲಿ ಬರುತ್ತಿರುವವನು ಕಾಣುವಂತೆ ಗೊತ್ತಾಗುವುವು. ಮನಸ್ಸಿನಿಂದ ನಾವು ಬೇರೆಯಾಗಿ, ನಾನು ಬೇರೆ, ಆಲೋಚನೆ ಬೇರೆ ಎಂದು ಭಾವಿಸಿದಾಗ,</p>
		<p>ಈ ಅವಸ್ಥೆ ನಮಗೆ ಸಿದ್ಧಿಸುವುದು. ಆಲೋಚನೆಗಳು ನಿಮ್ಮನ್ನು ಮೆಟ್ಟಿಕೊಳ್ಳದಂತೆ ನೋಡಿಕೊಳ್ಳಿ. ನೀವು ದೂರ ಸರಿಯಿರಿ. ಅವು ಕ್ರಮೇಣ ನಂದಿಹೋಗುವುವು.</p>
		<p>ಇಂತಹ ಪವಿತ್ರ ಭಾವನೆಗಳನ್ನು ಅನುಸರಿಸಿ ಅವುಗಳೊಡನೆ ಹೋಗಿ, ಅವು ಮಾಯವಾದಾಗ ಪರಮೇಶ್ವರನ ಪಾದಕಮಲ ಗೋಚರಿಸುವುದು. ಇದೇ ಅತೀಂದ್ರಿಯಾವಸ್ಥೆ, ಭಾವನೆಗಳನ್ನು ಅನುಸರಿಸಿ ಅವು ಕರಗಿದಾಗ ನೀವು ಅದರಲ್ಲಿ ಕರಗಿಹೋಗಿ.</p>
		<p>ಕಾಂತಿಪರಿಧಿ ಅಂತರ್ಜೋತಿಯ ಚಿಹ್ನೆ. ಯೋಗಿಗಳು ಬೇಕಾದರೆ ಇದನ್ನು ನೋಡಬಹುದು. ಕೆಲವುವೇಳೆ ಜ್ಯೋತಿಯ ಪುಂಜದಿಂದ ಆವೃತವಾದ ಮುಖವನ್ನು ನೋಡಬಹುದು. ಅದು ಯಾರ ಮುಖ ಎಂಬುದನ್ನು ನಿಶ್ಚಿತವಾಗಿ ತಿಳಿಯಬಹುದು. ಇಷ್ಟದೇವತೆ ಒಂದು ದೃಶ್ಯದಂತೆ ನಮಗೆ ಗೋಚರಿಸಬಹುದು. ನಾವು ಸುಲಭವಾಗಿ ಆಶ್ರಯ ಪಡೆಯಬಲ್ಲ, ನಮ್ಮ ಮನಸ್ಸನ್ನು ಪೂರ್ಣವಾಗಿ ಕೇಂದ್ರೀಕರಿಸಬಲ್ಲ ಒಂದು ಸಂಕೇತವಾಗುತ್ತದೆ, ಅದು. - ನಾವು ಎಲ್ಲಾ ಇಂದ್ರಿಯಗಳ ಮೂಲಕ ಕಲ್ಪಿಸಿಕೊಳ್ಳಬಹುದು. ಆದರೆ ನಾವು ಕಣ್ಣಿನ ಮೂಲಕ ಹೆಚ್ಚು ಕಲ್ಪಿಸಿಕೊಳ್ಳುವೆವು. ಕಲ್ಪನೆ ಕೂಡ ಅರ್ಧ ಭೌತಿಕವಾದುದು. ಅಂದರೆ ಒಂದು ಪ್ರತೀಕದ ಆಸರೆ ಇಲ್ಲದೆ ನಾವು ಕಲ್ಪಿಸಿಕೊಳ್ಳಲಾರೆವು. ಪ್ರಾಣಿಗಳಲ್ಲಿಯೂ ಆಲೋಚನೆ ಇರುವಂತೆ ತೋರುವುದು. ಆದರೆ ಅವುಗಳಿಗೆ ಮಾತಿಲ್ಲ. ಆದುದರಿಂದ ಭಾವನೆ ಮತ್ತು ಪ್ರತೀಕಗಳಿಗೆ ಒಂದು ಅನ್ನೋನ್ಯ ಆಶ್ರಯ ಇದ್ದೇ ಇದೆ ಎಂದು ಹೇಳಲು ಸಾಧ್ಯವಿಲ್ಲ.</p>
		<p>- ಯೋಗದಲ್ಲಿ ಕಲ್ಪನೆಯನ್ನು ಇಟ್ಟುಕೊಳ್ಳಿ. ಆದರೆ ಅದು ಪರಿಶುದ್ಧವಾಗಿರಲಿ. ಜೋಪಾನ, ಕಲ್ಪನಾಶಕ್ತಿಯಲ್ಲಿ ಪ್ರತಿಯೊಬ್ಬರಿಗೂ ಒಂದೊಂದು ವೈಶಿಷ್ಟ್ಯವಿದೆ. ಯಾವುದು ನಿಮಗೆ ತುಂಬಾ ಸಹಜವಾಗಿದೆಯೋ ಅದನ್ನು ಅನುಸರಿಸಿ. ಅದೇ ಬಹಳ ಸುಲಭವಾಗಿರುವುದು. - ನಮ್ಮ ಹಿಂದಿನ ಜನ್ಮಗಳೆಲ್ಲದರ ಕರ್ಮದ ಪರಿಣಾಮ ನಾವು - ಒಂದು ದೀಪದಿಂದ ಮತ್ತೊಂದು ದೀಪ ಹತ್ತಿಕೊಂಡಂತೆ. ದೀಪಗಳು ಹಲವು, ಆದರೆ ಬೆಳಕು ಒಂದೇ. , ಮಂದಹಾಸದಿಂದಿರಿ, ಧೀರರಾಗಿ, ಪ್ರತಿದಿನ ಸ್ನಾನಮಾಡಿ, ಸಮಾಧಾನ, ಪವಿತ್ರತೆ ಮತ್ತು ಎಂದಿಗೂ ಪ್ರಯತ್ನ ಬಿಡದ ಛಲ ಇದ್ದರೆ ನೀವು ನಿಜವಾಗಿಯೂ ಯೋಗಿಗಳಾಗುವಿರಿ. ಎಂದಿಗೂ ಅವಸರಪಡಬೇಡಿ. ಯಾವುದಾದರೂ ಅದ್ಭುತ ಶಕ್ತಿಗಳು ಬಂದರೆ ಅವೆಲ್ಲ ಗೌಣ ಎಂದು ಭಾವಿಸಿ, ಅವೆಲ್ಲ ನಿಮ್ಮನ್ನು ಮುಖ್ಯ ಗುರಿಯಿಂದ ಅಡ್ಡ ಹಾದಿಗೆ ಎಳೆಯದಿರಲಿ, ಅವನ್ನು ಬದಿಗೊಡ್ಡಿ. ನಿಮ್ಮ ಏಕಮಾತ್ರ ನಿಜವಾದ ಗುರಿಯಾದ ದೇವರಲ್ಲಿ ಮಾತ್ರ ಅಚಲರಾಗಿ ನಿಲ್ಲಿ. ಯಾವುದನ್ನು ಪಡೆದರೆ</p>
		<p>ನಾವು ಎಂದೆಂದಿಗೂ ಶಾಂತಿಯನ್ನು ಪಡೆಯಬಲ್ಲೆವೊ ಅಂತಹ ಶಾಶ್ವತವಾದುದನ್ನು ಮಾತ್ರ ಅರಸಿ, ಆ ಪೂರ್ಣ ವಸ್ಸು ದೊರೆತರೆ ಪಡೆಯುವುದಕ್ಕೆ ಮತ್ತಾವುದೂ ಇರುವುದಿಲ್ಲ. ನಾವು ಎಂದೆಂದಿಗೂ ನಿತ್ಯಮುಕ್ತರು ನಿತ್ಯಪೂರ್ಣರು, ಸಚ್ಚಿದಾನಂದ ಸ್ವರೂಪರು.</p>
		<p>ಸುಷುಮ್ಮ : ಸುಷುಮ್ರದ ಮೇಲೆ ಧ್ಯಾನ ಮಾಡುವುದು ಅತಿ ಪ್ರಯೋಜನಕಾರಿ. ನಿಮಗೆ ಅದು ಪ್ರತ್ಯಕ್ಷವಾಗಬಹುದು. ಇದೇ ಉತ್ತಮ ಮಾರ್ಗ. ಅನಂತರ ದೀರ್ಘಕಾಲ ಅದರ ಮೇಲೆ ಧ್ಯಾನಿಸಿ, ಇದು ಅತಿ ಸೂಕ್ಷ್ಮವಾದ ಕಾಂತಿಯುತವಾದ ತಂತು, ಬೆನ್ನುಮೂಳೆಯ ಮೂಲಕ ಇರುವ ಜಾಗ್ರತ ಮಾರ್ಗ. ಇದೇ ಮುಕ್ತಿಮಾರ್ಗ, ಇದರ ಮೂಲಕವಾಗಿಯೆ ಕುಂಡಲಿನಿ ಜಾಗ್ರತವಾಗಿ ಮೇಲೇಳುವಂತೆ ಮಾಡಬೇಕು. - ಯೋಗಿಯ ಭಾಷೆಯಲ್ಲಿ ಸುಷುಮ್ಮೆಯ ಎರಡು ತುದಿಗಳಲ್ಲಿ ಎರಡು ಪದ್ಯಗಳಿವೆ. ಕೆಳಗೆ ಕುಂಡಲಿನಿಯು ತ್ರಿಕೋಣಾಕಾರದಲ್ಲಿದೆ. ಮೇಲೆ ಮಿದುಳಿನಲ್ಲಿ ಪೀನಲ್‌ಗ್ರಾಂಡ್ (Pineal gland) ಹತ್ತಿರ ಸಹಸ್ರಾರ ಇದೆ. ಇವೆರಡರ ಮಧ್ಯದಲ್ಲಿ ಉಳಿದ ನಾಲ್ಕು ಕಮಲಗಳಿವೆ.</p>
		<p>ಬೆನ್ನು ಮೂಳೆಯ ಕೆಳಗೆ. ನಾಭಿಯ ಹತ್ತಿರ ಹೃದಯದ ಸಮಿಾಪದಲ್ಲಿ ಗಂಟಲಿನ ಹತ್ತಿರ ಭ್ರೂಮಧ್ಯೆ</p>
		<p>ಸಹಸ್ರಾರದ ಹತ್ತಿರ ನಾವು ಕುಂಡಲಿನಿಯನ್ನು ಜಾಗೃತಗೊಳಿಸಬೇಕು. ಅದನ್ನು ಕ್ರಮೇಣ ಚಕ್ರದಿಂದ ಚಕ್ರಕ್ಕೆ ಸಹಸ್ರಾರ ಸೇರುವವರೆಗೆ ತೆಗೆದುಕೊಂಡು ಹೋಗಬೇಕು. ಪ್ರತಿಯೊಂದು ಚಕ್ರವೂ ಮನಸ್ಸಿನ ಬೇರೆ ಬೇರೆ ಅವಸ್ಥೆಗೆ ಸಂಬಂಧಪಟ್ಟುದು.</p>
	</section>
	<section class="level1 unnumbered" epub:type="chapter" role="doc-chapter" id="id-006">
		<h1 class="level1-title" epub:type="title">ವೇದಾಂತ ಮತ್ತು ಕ್ರೈಸ್ತ ಧರ್ಮ <sup><a epub:type="noteref" href="999-aside.xhtml#id-001-19">*</a></sup></h1>
		<p>(೧೯೦೦ರ ಫೆಬ್ರವರಿ ೨೮ರಂದು ಓಕ್‌ಲ್ಯಾಂಡಿನ ಯೂನಿಟೇರಿಯನ್ ಚರ್ಚಿನಲ್ಲಿ ನೀಡಿದ ಪ್ರವಚನದ ಟಿಪ್ಪಣಿಗಳು)</p>
		<p> ಪ್ರಪಂಚದ ಪ್ರಖ್ಯಾತ ಧರ್ಮಗಳಲ್ಲೆಲ್ಲಾ ಎಷ್ಟೋ ಸಮಾನವಾದ ಭಾವನೆಗಳು ಇವೆ. ಇವುಗಳಲ್ಲಿ ಕೆಲವು ವೇಳೆ ಎಷ್ಟು ಮಟ್ಟಿಗೆ ಸಾಮ್ಯ ಇರುತ್ತದೆ ಎಂದರೆ ಒಂದರಿಂದ ಅನೇಕ ಭಾವನೆಗಳನ್ನು ಮತ್ತೊಂದು ತೆಗೆದುಕೊಂಡಿದೆಯೋ ಎನ್ನುವಂತೆ ಕಾಣುವುದು. ಒಂದು ಧರ್ಮವು ಭಾವನೆಗಳನ್ನು ಇತರ ಧರ್ಮಗಳಿಂದ ತೆಗೆದುಕೊಂಡಿದೆ ಎಂಬ ವಾದಕ್ಕೆ ಹುರುಳಿಲ್ಲ ಎಂಬುದು ಕೆಳಗಿನ ವಾಸ್ತವಾಂಶಗಳಿಂದ ಸ್ಪಷ್ಟ ವಾಗುವುದು. ಮಾನವನ ಜೀವನದಲ್ಲಿ ಧರ್ಮ ಎಂಬುದು ಅವನ ಮುಖ್ಯ ಪ್ರವೃತ್ತಿಯಾಗಿರುವುದು. ಜೀವನವೆಂದರೆ ಯಾವುದು ಪ್ರತಿಯೊಬ್ಬ ಮಾನವನಲ್ಲಿಯೂ ಸುಪ್ತಾವಸ್ಥೆಯಲ್ಲಿರುವುದೋ ಅದರ ವಿಕಾಸ. ಆದುದರಿಂದ ಈ ಧರ್ಮ ಪ್ರವೃತ್ತಿ ಬಗೆಬಗೆಯ ಜನಗಳಲ್ಲಿ, ಬೇರೆ ಬೇರೆ ದೇಶಗಳಲ್ಲಿ ಅಭಿವ್ಯಕ್ತಗೊಳ್ಳುತ್ತಿದೆ. - ಆತ್ಮದ ಭಾಷೆ ಒಂದು, ಜನಾಂಗಗಳ ಭಾಷೆಗಳು ಹಲವು. ಅವರ ಆಚಾರ ವ್ಯವಹಾರಗಳಲ್ಲಿ ಎಷ್ಟೋ ವ್ಯತ್ಯಾಸವಿದೆ. ಧರ್ಮ ಎಂಬುದು ಆತ್ಮಕ್ಕೆ ಸಂಬಂಧ ಪಟ್ಟಿರುವುದು. ಇದು ಹಲವು ದೇಶಗಳ ಭಿನ್ನ ಭಿನ್ನ ಭಾಷೆಗಳ ಮತ್ತು ಆಚಾರಗಳ ಮೂಲಕ ವ್ಯಕ್ತವಾಗುತ್ತಿದೆ. ಆದಕಾರಣ ಪ್ರಪಂಚದ ಧರ್ಮಗಳಿಗೆ ಇರುವ ವ್ಯತ್ಯಾಸ ಕೇವಲ ಅದನ್ನು ವ್ಯಕ್ತಗೊಳಿಸುವ ರೀತಿಯಲ್ಲಿದೆಯೇ ವಿನಃ ಅವುಗಳ ಸಾರದಲ್ಲಿಲ್ಲ. ಧರ್ಮಗಳಲ್ಲಿರುವ ಸಾಮ್ಯ ಮತ್ತು ಏಕತೆ ಆತ್ಮನಿಗೆ ಸಂಬಂಧಪಟ್ಟಿದ್ದು, ಇದೇ ಧರ್ಮದ ಸಾರ, ಯಾವ ದೇಶದಲ್ಲಿಯಾಗಲಿ ಯಾವ ಕಾಲದಲ್ಲಿಯಾಗಲಿ ಮಾನವ ಮಾತನಾಡಿದರೂ ಆತ್ಮದ ಭಾಷೆ ಒಂದೇ ಆಗಿರುವುದು ಹೇಗೆ ಬೇರೆ ಬೇರೆ ವಾದ್ಯಗಳಲ್ಲಿ ಒಂದೇ ಸ್ವರ ಮೇಳವಿದೆಯೋ ಹಾಗೆಯೇ ಬೇರೆ ಬೇರೆ ಧರ್ಮಗಳು ಸಾರುವುದೆಲ್ಲ ಒಂದೇ ಪಲ್ಲವಿ.</p>
		<p>ಪ್ರಪಂಚದ ಪ್ರಮುಖ ಧರ್ಮಗಳಲ್ಲೆಲ್ಲ ಸಾಮಾನ್ಯವಾಗಿರುವ ಅಂಶವೆಂದರೆ ಪ್ರಮಾಣಭೂತವಾದ ಒಂದು ಶಾಸ್ತ್ರ. ಧರ್ಮಕ್ಕೆ ಇಂತಹ ಶಾಸ್ತ್ರವಿಲ್ಲದೆ ಇದ್ದರೆ ಅದು ನಿರ್ನಾಮವಾದಂತೆ. ಈಜಿಪ್ಟಿನ ಧರ್ಮಗಳ ವಿಷಯದಲ್ಲಿ ಆದದ್ದು ಹಾಗೆಯೇ. ಶಾಸ್ತ್ರವೇ ಧರ್ಮಕ್ಕೆ ತಳಹದಿ. ಇದರ ಸುತ್ತಲೂ ಆಯಾಯ ಧರ್ಮದ ಅನುಯಾಯಿಗಳು ನೆರೆಯುವರು. ಆ ಶಾಸ್ತ್ರದ ಮೂಲಕವೇ ಶಕ್ತಿ ಮತ್ತು ಸಿದ್ಧಾಂತ ಸಂಚರಿಸುವುದು.</p>
		<p>ಪ್ರತಿಯೊಂದು ಧರ್ಮವೂ ತನ್ನ ಶಾಸ್ತ್ರವೇ ನಿಜವಾಗಿಯೂ ದೇವವಾಣಿ, ಉಳಿದ ಶಾಸ್ತ್ರಗಳಾವುವೂ ದೇವವಾಣಿಯಲ್ಲ, ಅವು ಮೂಢರ ತಲೆಯ ಮೇಲೆ ಹೇರಿರುವ ಒಂದು ಮೂಢ ನಂಬಿಕೆ ಎಂದು ಭಾವಿಸುವುದು. ಇತರ ಧರ್ಮಗಳನ್ನು ಅನುಸರಿಸುತ್ತಿರುವವನು ಅಜ್ಞಾನಿ ಮತ್ತು ಧರ್ಮಾಂಧ ಎನ್ನುವುದು. - ಎಲ್ಲಾ ಧರ್ಮಗಳ ಸಂಪ್ರದಾಯಬದ್ದರಲ್ಲಿ ಇರುವ ಮತಾಂಧತೆಯೇ ಇದು. ಉದಾಹರಣೆಗೆ ಸಂಪ್ರದಾಯ ಬದ್ಧ ವೈದಿಕರು ವೇದ ಒಂದೇ ಪ್ರಪಂಚದಲ್ಲಿ ಭಗವಂತನ </p>
		<p>ವಾಣಿ, ಅವನು ವೇದದ ಮೂಲಕ ಮಾತ್ರ ಪ್ರಪಂಚಕ್ಕೆ ಮಾತನಾಡಿರುವನು ಎನ್ನುವರು. ಇದು ಮಾತ್ರವಲ್ಲ, ಪ್ರಪಂಚ ಇರುವುದೇ ವೇದಗಳಿಂದ ಎನ್ನುವರು. (ಅವರ ಅಭಿಪ್ರಾಯದಲ್ಲಿ ಪ್ರಪಂಚಕ್ಕಿಂತ ಮುಂಚೆ ವೇದವಿತ್ತು). ವೇದದಲ್ಲಿರುವುದರಿಂದ ಪ್ರಪಂಚದಲ್ಲಿ ಪ್ರತಿಯೊಂದು ವಸ್ತುವೂ ಇರುವುದು. ಹಸು ಜಗತ್ತಿನಲ್ಲಿರುವುದಕ್ಕೆ ಕಾರಣ ಆ ಹೆಸರು ವೇದದಲ್ಲಿ ಬರುವುದರಿಂದ, ವೇದ ಭಾಷೆಯೇ ದೇವಭಾಷೆ, ಇತರ ಭಾಷೆಗಳು ಕೇವಲ ಆಡುನುಡಿಗಳೇ ಹೊರತು ಸಾಹಿತ್ಯ ಭಾಷೆಯಲ್ಲ. ವೇದದಲ್ಲಿ ಬರುವ ಪ್ರತಿಯೊಂದು ಅಕ್ಷರವನ್ನೂ ಸರಿಯಾಗಿ ಉಚ್ಚರಿಸಬೇಕು. ಪ್ರತಿಯೊಂದು ಸ್ವರವನ್ನೂ ಸರಿಯಾಗಿ ಉಚ್ಚರಿಸಬೇಕು. ಹೀಗೆ ಮಾಡದಿದ್ದರೆ ಇದೊಂದು ಮಹಾಪಾತಕ; ಅಕ್ಷಮ್ಮ.</p>
		<p>ಇಂತಹ ಮತಾಂಧತೆ ಎಲ್ಲಾ ಸಾಂಪ್ರದಾಯಿಕ ಧರ್ಮಗಳಲ್ಲಿಯೂ ಇರುವುದು. ಆದರೆ ಕೇವಲ ಅಕ್ಷರಕ್ಕಾಗಿ ಹೋರಾಡುವವರು ಯಾರೆಂದರೆ ತಿಳಿವಳಿಕೆ ಇಲ್ಲದವರು ಮತ್ತು ಆಧ್ಯಾತ್ಮಿಕ ಸ್ವಭಾವವಿಲ್ಲದವರು ಮಾತ್ರ. ನಿಜವಾಗಿ ಧಾರ್ಮಿಕ ಜೀವನದಲ್ಲಿ ಮುಂದುವರಿದವರು ಎಂದಿಗೂ ಧರ್ಮದ ಹೊರ ಕವಚಕ್ಕಾಗಿ ಹೋರಾಡುವುದಿಲ್ಲ. ಎಲ್ಲಾ ಧರ್ಮದ ಸಾರ ಒಂದೇ ಎಂದು ಅವರಿಗೆ ಗೊತ್ತಿದೆ. ಆದಕಾರಣ ಅವರು ಬೇರೆ ಬೇರೆ ಭಾಷೆಗಳಲ್ಲಿ ಮಾತನಾಡಿದರೂ ಅವರಲ್ಲಿ ಎಂದಿಗೂ ವೈಮನಸ್ಯ ಇರುವುದಿಲ್ಲ.</p>
		<p>ವೇದ ನಿಜವಾಗಿ ಪ್ರಪಂಚದ ಶಾಸ್ತ್ರಗಳಲ್ಲೆಲ್ಲ ಪುರಾತನವಾದುದು. ಇದನ್ನು ಯಾರು, ಯಾವ ಕಾಲದಲ್ಲಿ ಬರೆದರು ಎಂದು ಯಾರಿಗೂ ಹೇಳುವುದಕ್ಕೆ ಆಗುವುದಿಲ್ಲ. ಇದು ಹಲವು ಸಂಪುಟಗಳಲ್ಲಿದೆ. ಇವನ್ನೆಲ್ಲಾ ಯಾರಾದರೂ ಒಬ್ಬ ವ್ಯಕ್ತಿ ಸಂಪೂರ್ಣ ಓದಿರುವನೇ ಎಂದು ನನಗೆ ಅನುಮಾನವಿದೆ.</p>
		<p>ವೇದ ಧರ್ಮವೇ ಹಿಂದೂಗಳ ಧರ್ಮ; ಇದೇ ಪ್ರಾಚ್ಯ ಧರ್ಮಗಳಿಗೆಲ್ಲಾ ತಳಹದಿ. ಅಂದರೆ ಇತರ ಪ್ರಾಚ್ಯ ಧರ್ಮಗಳೆಲ್ಲ ವೇದಮಹಾತರುವಿನ ಉಪಶಾಖೆಗಳು. ಪ್ರಾಚ್ಯಧರ್ಮಗಳಿಗೆಲ್ಲಾ ವೇದ ಪ್ರಮಾಣದ್ದಾಗಿದೆ. - ಏಸುಕ್ರಿಸ್ತನ ಉಪದೇಶಗಳನ್ನು ನಂಬಿಯೂ ಈಗಿನ ಕಾಲದಲ್ಲಿ ಅವುಗಳಲ್ಲಿ ಬಹುಭಾಗ ಅನುಷ್ಠಾನಕ್ಕೆ ಸಾಧ್ಯವಿಲ್ಲ ಎಂದು ಹೇಳುವುದು ಕುತರ್ಕ, ಈಗಿನ ಕೈಸ್ತರಲ್ಲಿ ಅಂತಹ ಶಕ್ತಿ ಏತಕ್ಕೆ ಇಲ್ಲ ಎಂದರೆ, ಅವರಲ್ಲಿ ಸಾಕಾದಷ್ಟು ಶ್ರದ್ದೆ ಇಲ್ಲ, ಚಿತ್ತಶುದ್ದಿಯಿಲ್ಲ ಎಂದು ಹೇಳಿದರೆ ಸರಿಯಾಗುವುದು. ಆದರೆ ಈಗಿನ ಕಾಲಕ್ಕೆ ಆ ಸತ್ಯಗಳು ಯೋಗ್ಯವಲ್ಲ ಎನ್ನುವುದು, ಕೆಲಸಕ್ಕೆ ಬಾರದ ಹರಟೆ.</p>
		<p>ಕೊನೆಯಪಕ್ಷ ನನಗೆ ಸಮನಾಗಿಯಾದರೂ ಇಲ್ಲದೇ ಇರುವವರನ್ನು ನಾನು ಇದುವರೆಗೆ ಕಂಡಿಲ್ಲ. ನಾನು ಪ್ರಪಂಚವನ್ನೆಲ್ಲಾ ಸುತ್ತುತ್ತಿರುವೆನು. ನಾನು ಅಧಮಾಧಮ ರಾದ ನರಮಾಂಸಭಕ್ಷಕರೊಂದಿಗೂ ಇದ್ದೆ. ಎಲ್ಲಿಯೂ ನನಗೆ ಸಮನಾಗಿಲ್ಲದೇ ಇರುವವರನ್ನು ನೋಡಿಲ್ಲ. ನಾನು ಮೂರ್ಖನಾಗಿದ್ದಾಗ ಅವರು ಮಾಡಿದಂತೆ ಮಾಡಿರು ವೆನು. ಆಗ ನನಗೆ ಉತ್ತಮವಾಗಿರುವುದು ಯಾವುದೂ ಗೊತ್ತಿರಲಿಲ್ಲ. ಈಗ ನನಗೆ ಗೊತ್ತಿದೆ. ಈಗ ಅವರಿಗೆ ಉತ್ತಮವಾಗಿರುವುದು ಗೊತ್ತಿಲ್ಲ. ಆದರೆ ಮುಂದೆ ಗೊತ್ತಾಗು ವುದು. ಪ್ರತಿಯೊಬ್ಬನೂ ತನ್ನ ಸ್ವಭಾವಕ್ಕೆ ಅನುಗುಣವಾಗಿ ವರ್ತಿಸುವನು. ನಾವೆಲ್ಲಾ ಇನ್ನೂ ಬೆಳೆಯುತ್ತಿರುವೆವು. ಈ ದೃಷ್ಟಿಯಲ್ಲಿ ಒಬ್ಬನು ಮತ್ತೊಬ್ಬನಿಗಿಂತ ಮೇಲಲ್ಲ.</p>
	</section>
	<section class="level1 unnumbered" epub:type="chapter" role="doc-chapter" id="id-007">
		<h1 class="level1-title" epub:type="title">ಭಕ್ತ ಮತ್ತು ಭಗವಂತ <sup><a epub:type="noteref" href="999-aside.xhtml#id-001-20">*</a></sup></h1>
		<p>(೧೯೦೦ರ ಏಪ್ರಿಲ್ ೯ರಂದು ಪ್ಯಾನ್‌ಫ್ರಾನ್ಸಿಸ್ಕೋ ಪ್ರಾಂತದಲ್ಲಿ ನೀಡಿದ ಉಪನ್ಯಾಸ)</p>
		<p>ಇದುವರೆಗೆ ನಾವು ಮಾನವ ಸ್ವಭಾವದಲ್ಲಿ ಹೆಚ್ಚು ವಿಶ್ಲೇಷಣಾತ್ಮಕ ಅಂಶವನ್ನು ಕುರಿತು ಪರ್ಯಾಲೋಚಿಸುತ್ತಿದ್ದೆವು. ಈ ಪ್ರವಚನದಲ್ಲಿ ಮಾನವನ ಭಾವನಾತ್ಮಕ ಮುಖವನ್ನು ಕುರಿತು ಪರ್ಯಾಲೋಚಿಸುವೆವು. ಮೊದಲನೆಯದು ಮನುಷ್ಯನನ್ನು ಅಖಂಡವಾಗಿ, ಒಂದು ತತ್ವದಂತೆ ಪರಿಶೀಲಿಸುವುದು. ಎರಡನೆಯದು ಮನುಷ್ಯನನ್ನು ಒಂದು ಸಾಂತವಾದ ವ್ಯಕ್ತಿಯಂತೆ ಪರಿಶೀಲಿಸುವುದು. ಮೊದಲನೆಯದಕ್ಕೆ ಕಂಬನಿಯ ಬಿಂದುಗಳಿಗಾಗಲಿ, ಭಾವಾತಿರೇಕಗಳಿಗಾಗಲಿ ಗಮನಕೊಡಲು ಸಮಯವಿಲ್ಲ. ಎರಡನೆಯದಾದರೂ ಕಣ್ಣೀರನ್ನು ಒರಸದೆ, ದುಃಖವನ್ನು ಶಮನ ಮಾಡದೆ ಮುಂದೆ ಹೆಜ್ಜೆಯನ್ನು ಇಡುವಂತೆಯೇ ಇಲ್ಲ. ಮೊದಲನೆಯದು ಮಹತ್ತರವಾದುದು. ಅದು ಎಷ್ಟು ಮಹತ್ತರವಾದುದು ಮತ್ತು ಭವ್ಯವಾದುದು ಎಂದರೆ ಕೆಲವು ವೇಳೆ ಅದರ ಅಸೀಮತೆಯನ್ನು ನೋಡಿಯೇ ನಾವು ಸೊರಗಿ ಹೋಗುವೆವು. ಎರಡನೆಯದಾದರೋ ಸರ್ವಸಾಮಾನ್ಯವಾದುದು. ಆದರೂ ಅದು ನಮಗೆ ಅತ್ಯಂತ ಸುಂದರವಾಗಿರುವುದು, ಪ್ರಿಯವಾಗಿರುವುದು. ಮೊದಲನೆಯದು ನಮ್ಮನ್ನು ಆಕ್ರಮಿಸಿ, ನಮ್ಮ ಶ್ವಾಸಕೋಶಗಳು ನುಚ್ಚು ನೂರಾಗುವಂತಹ ಎತ್ತರಕ್ಕೆ ನಮ್ಮನ್ನು ಒಯ್ಯುತ್ತದೆ. ನಾವು ಅಲ್ಲಿ ಉಸಿರಾಡಲಾರೆವು. ಎರಡನೆಯದಾದರೆ ನಾವು ಎಲ್ಲಿರುವೆವೋ ಅಲ್ಲಿಯೇ ನಮ್ಮನ್ನು ಬಿಡುವುದು; ಜೀವನದಲ್ಲಿರುವ ವಸ್ತುಗಳನ್ನು ನೋಡಲು ಅವಕಾಶ ಕೊಡುವುದು. ಮೊದಲನೆಯದಾದರೋ ವಿಚಾರ-ಮುದ್ರೆಯಿಲ್ಲದ ಯಾವುದನ್ನೂ ಪುರಸ್ಕರಿಸುವುದಿಲ್ಲ. ಎರಡನೆಯದಕ್ಕೆ ನಂಬಿಕೆ ಇದೆ. ಯಾವುದನ್ನು ಅದು ನೋಡಲಾರದೊ ಅದನ್ನು ನಂಬುವುದು. ನಮಗೆ ಎರಡೂ ಆವಶ್ಯಕ. ಹಕ್ಕಿ ತನ್ನ ಒಂದೇ ರೆಕ್ಕೆಯಿಂದ ಹಾರಾಡಲಾರದು.</p>
		<p>ಹೃದಯವಂತಿಕೆ, ವಿಚಾರಶಕ್ತಿ ಮತ್ತು ಕಾರ್ಯತತ್ಪರತೆ ಈ ಮೂರೂ ಒಂದೇ ಸಮವಾಗಿ ಯಾರಲ್ಲಿ ಪಕ್ವತೆಯನ್ನು ಹೊಂದಿದೆಯೋ ಅಂತಹ ವ್ಯಕ್ತಿಯನ್ನು ನೋಡಲು ನಾವು ಬಯಸುತ್ತೇವೆ. ಈ ಪ್ರಪಂಚದ ಕಷ್ಟ ದುಃಖಗಳನ್ನು ಹೃತೂರ್ವಕವಾಗಿ ಅನುಭವಿಸಬಲ್ಲಂತಹ ವ್ಯಕ್ತಿ ನಮಗೆ ಬೇಕು. ಕೇವಲ ಇವುಗಳನ್ನು ಅನುಭವಿಸ ಬಲ್ಲಂತಹ ವ್ಯಕ್ತಿ ಮಾತ್ರವಲ್ಲ, ವಸ್ತುವಿನ ಅಂತರಾಳಕ್ಕೆ ಪ್ರವೇಶಿಸಿ, ಅದನ್ನು ಚೆನ್ನಾಗಿ ಅರ್ಥಮಾಡಿಕೊಳ್ಳುವಂಥವನೂ ನಮಗೆ ಬೇಕು. ಅವನು ಇಲ್ಲಿಯೂ ನಿಲ್ಲಕೂಡದು. ತಾನು ಏನನ್ನು ಅನುಭವಿಸಿರುವನೋ, ಏನನ್ನು ತಿಳಿದುಕೊಂಡಿರುವನೊ, ಅದನ್ನು ಕಾರ್ಯಗತಗೊಳಿಸಬಲ್ಲ ವ್ಯಕ್ತಿಯೂ ನಮಗೆ ಬೇಕು. ಇಂತಹ ಭಾವ, ಯುಕ್ತಿ ಮತ್ತು ಕ್ರಿಯಾಶೀಲತೆಯ ಸಾಮರಸ್ಯ ನಮಗೆ ಬೇಕು. ಈ ಪ್ರಪಂಚದಲ್ಲಿ ಎಷ್ಟೋ ಜನ ಗುರುಗಳು ಇರುವರು. ಅವರಲ್ಲಿ ಬಹುಮಂದಿ ಏಕಮುಖದವರು. ಒಬ್ಬನು ಮುಕ್ತಿಯ ಜಾಜ್ವಲ್ಯಮಾನವಾದ ಮಧ್ಯಾಹ್ನದ ಸೂರ್ಯನನ್ನು ನೋಡುವನು; ಮತ್ತೆ ಯಾವುದನ್ನೂ</p>
		<p>ನೋಡುವುದಿಲ್ಲ. ಮತ್ತೊಬ್ಬನು ಪ್ರೇಮದ ಹೃದಯಸ್ಪರ್ಶಿಯಾದ ಗಾನವನ್ನು ಕೇಳುವನು; ಮತ್ತೆ ಯಾವುದನ್ನೂ ಕೇಳುವುದಿಲ್ಲ. ಮತ್ತೊಬ್ಬನು ಕರ್ಮದ ಚಟುವಟಿಕೆಯಲ್ಲಿ ತಲ್ಲೀನನಾಗಿ ಹೋಗಿರುವನು. ಅವನಿಗೆ ಭಾವಕ್ಕಾಗಲಿ, ವಿಚಾರಕ್ಕಾಗಲಿ ಸಮಯವೇ ಇಲ್ಲ. ಕ್ರಿಯಾಶೀಲನೂ, ಅಷ್ಟೇ ವಿಚಾರವೇನೂ ಮತ್ತು ಭಕ್ತನೂ ಆಗಿರುವ ಮೇರುಸದೃಶ ವ್ಯಕ್ತಿಯನ್ನು ನಾವು ಏತಕ್ಕೆ ಪಡೆಯಬಾರದು? ಇದೇನು ಅಸಾಧ್ಯವೆ? ನಿಜವಾಗಿಯೂ ಅಲ್ಲ. ಅವನೇ ಭವಿಷ್ಯದ ಮಾನವ, ಸದ್ಯಕ್ಕೆ ವಿರಳರಾಗಿರುವ ಅಂತಹ ವ್ಯಕ್ತಿಗಳಿಂದ ಜಗತ್ತು ತುಂಬಿ ತುಳುಕಾಡುವಷ್ಟು ಅವರು ಮುಂದೆ ವೃದ್ಧಿಯಾಗುವರು.</p>
		<p>ನಾನು ನಿಮ್ಮೊಡನೆ ಇಷ್ಟು ಕಾಲವೂ ಬುದ್ದಿಯ ಮತ್ತು ವಿಚಾರದ ವಿಷಯವಾಗಿ ಮಾತನಾಡುತ್ತಿದ್ದೆ. ನಾವು ವೇದಾಂತವನ್ನೆಲ್ಲ ಕೇಳಿರುವವು. ಮಾಯಾ ತೆರೆ ಸರಿಯುವುದು. ಚಳಿಗಾಲದ ಮೋಡಗಳು ಮಾಯವಾಗಿ ಸೂರ್ಯನ ಹೊಂಬಿಸಿಲು ನಮ್ಮ ಮೇಲೆ ಬೀಳುವುದು. ಮುಗಿಲನ್ನು ತೂರಿಹೋಗುತ್ತಿರುವ ಶಿಖರಗಳನ್ನುಳ್ಳ ಹಿಮಾಲಯ ಪರ್ವತಗಳನ್ನು ನಾನು ಹತ್ತಲು ಯತ್ನಿಸುತ್ತಿರುವೆನು. ನಾನು ಈಗ ನಿಮ್ಮೊಂದಿಗೆ ಬೇರೊಂದು ವಿಷಯವನ್ನು ಅಧ್ಯಯನ ಮಾಡಬೇಕೆಂದು ಬಯಸುವೆನು. ಅವೇ ಅತಿ ಸುಂದರವಾದ ಕಣಿವೆಗಳು, ಪ್ರಕೃತಿಯ ಮನೋಹರವಾದ ದೃಶ್ಯಗಳು. ಪ್ರಪಂಚದಲ್ಲಿ ಎಷ್ಟೇ ಕಷ್ಟವಿದ್ದರೂ ನಮ್ಮನ್ನು ಇಲ್ಲಿರುವಂತೆ ಮಾಡಿರುವುದೆ ಪ್ರೀತಿ, ಮನುಷ್ಯ ತಾನಾಗಿ ಪ್ರೇರಿತನಾಗಿ ದುಃಖದ ಅನಂತ ಸರಪಳಿಯಿಂದ ಬದ್ದನಾಗುವಂತೆ ಮಾಡಿದ ಆ ಪ್ರೀತಿಯ ವಿಷಯವನ್ನು ಇಲ್ಲಿ ವಿಚಾರಿಸೋಣ. ಯಾವುದಕ್ಕಾಗಿ ಇವನು ದುಃಖವನ್ನು ಅನುಭವಿಸುತ್ತಿರುವನೊ, ಆ ಅನಂತ ಪ್ರೀತಿಯ ವಿಷಯವನ್ನು ಇಲ್ಲಿ ವಿಚಾರಮಾಡೋಣ, ನಾವು ಅದರ ಮತ್ತೊಂದು ಭಾಗವನ್ನು ಮರೆಯಲು ಯತ್ನಿಸುವುದಿಲ್ಲ. ಹಿಮಾಲಯದ ನೀರ್ಗಲ್ಲಿನ ಮಹಾಪ್ರವಾಹಗಳು ಕಾಶ್ಮೀರದ ಕಣಿವೆಯಲ್ಲಿರುವ ಭತ್ತದ ಗದ್ದೆಗಳನ್ನು ಸಂಧಿಸಬೇಕಾಗಿದೆ. ಸಿಡಿಲಿನ ಭೀಮ ಘರ್ಜನೆ ಹಕ್ಕಿಗಳ ಇಂಚರದೊಂದಿಗೆ ಹೊಂದಿಕೊಳ್ಳಬೇಕಾಗಿದೆ.</p>
		<p>ಮನೋಹರವಾದ, ಸುಂದರವಾದ, ಪ್ರತಿಯೊಂದು ವಿಷಯವನ್ನೂ ಈ ಪ್ರವಚನ ಗಮನಿಸಬೇಕಾಗಿದೆ. ಪೂಜೆ ಎಲ್ಲಾ ಕಡೆಗಳಲ್ಲಿಯೂ ಇದೆ. ಪ್ರತಿಯೊಂದು ಜೀವಿಯ ಹೃದಯಾಂತರಾಳದಲ್ಲಿಯೂ ಆ ಭಾವವಿದೆ. ಪ್ರತಿಯೊಬ್ಬನೂ ಈಶ್ವರನನ್ನು ಪೂಜಿಸುತ್ತಿರುವನು. ಪೂಜೆಯ ಆದಿ, ಸುಂದರವಾದ ಕಮಲದ ಆದಿಯಂತೆ, ಜೀವನದ ಆದಿಯಂತೆ ಪ್ರಪಂಚದ ಕೆಸರಿನಲ್ಲಿರುವುದು. ಅಲ್ಲಿ ಅಂಜಿಕೆಯ ಸ್ವಭಾವವಿರುವುದು. ಪ್ರಾಪಂಚಿಕ ವಸ್ತುಗಳನ್ನು ಪಡೆಯಬೇಕೆಂಬ ಆಕಾಂಕ್ಷೆ ಇರುವುದು. ಇದೇ ಭಿಕ್ಷುಕನ ಪೂಜೆ. ಪೂಜಾಪ್ರಪಂಚದ ಆದಿಯೆ ಇದು. ಇದು ಭಗವಂತನ ಪ್ರೀತಿಯಲ್ಲಿ, ಮಾನವನ ಮೂಲಕ ಭಗವಂತನ ಪೂಜೆಯಲ್ಲಿ ಪರ್ಯವಸಾನವಾಗುವುದು.</p>
		<p>ದೇವರೇನಾದರೂ ಇರುವನೆ? ಪ್ರೀತಿಸುವುದಕ್ಕೆ ಯಾರಾದರೂ ಇರುವರೆ ? ಪ್ರೀತಿಸುವುದಕ್ಕೆ ಯೋಗ್ಯರಾದಂತಹವರು ಯಾರಾದರೂ ಇರುವರೆ ? ಸುಮ್ಮನೆ</p>
		<p>ಒಂದು ಕಲ್ಲನ್ನು ಪ್ರೀತಿಸಿದರೆ ಅದರಿಂದ ಯಾವ ಪ್ರಯೋಜನವೂ ಇಲ್ಲ. ಯಾರು ಪ್ರೀತಿಯನ್ನು ಅರ್ಥಮಾಡಿಕೊಳ್ಳಬಲ್ಲರೂ, ಯಾರು ನಮ್ಮ ಪ್ರೀತಿಯನ್ನು ಸ್ವೀಕರಿಸಬಲ್ಲರೋ, ಅವರನ್ನು ಮಾತ್ರ ನಾವು ಪ್ರೀತಿಸಬಲ್ಲೆವು. ಇದರಂತೆಯೇ ಪೂಜೆಯು ಕೂಡ. ಈ ಪ್ರಪಂಚದಲ್ಲಿ ಕಲ್ಲನ್ನು ಕಲ್ಲಿನ ಚೂರು ಎಂದು ಭಾವಿಸಿ ಪ್ರೀತಿಸಿದವರು ಯಾರೂ ಇಲ್ಲ. ಅವರು ಯಾವಾಗಲೂ ಕಲ್ಲಿನಲ್ಲಿರುವ ಸರ್ವಾಂತರ್ಯಾಮಿಯನ್ನು ಪೂಜಿಸಿದರು. ಆ ಸರ್ವಾಂತರ್ಯಾಮಿಯು ನಮ ಲಿ ಯೂ ಇರುವನೆಂಬುದನ್ನು ನಾವು ಕಂಡುಹಿಡಿಯುತ್ತೇವೆ. ಅವನು ನಮ್ಮಿಂದ ಬೇರೆ ಇಲ್ಲದೆ ಇದ್ದರೆ ಅವನನ್ನು ಪೂಜಿಸಲು ಸಾಧ್ಯವೆ? ನಾನು ನಿನ್ನನ್ನು ಮಾತ್ರ ಪೂಜಿಸಬಲ್ಲೆ, ನನ್ನನ್ನು ಪೂಜಿಸಲಾರೆ. ನಾನು 'ನಿನಗೆ ಮಾತ್ರ ಪ್ರಾರ್ಥನೆ ಸಲ್ಲಿಸಬಲ್ಲೆ; ನನಗೆ ನಾನೇ ಪ್ರಾರ್ಥನೆ ಸಲ್ಲಿಸಲಾರೆ. ನೀನೆಂಬುದು ಯಾವುದಾದರೂ ಇದೆಯೆ?</p>
		<p>ಒಂದು ಹಲವು ಆಗುತ್ತದೆ. ನಾವು ಒಂದನ್ನು ನೋಡಿದಾಗ, ಮಾಯೆಯ ಮೂಲಕವಾಗಿ ತೋರಿದ ಹಲವುಗಳೆಲ್ಲ ಹೋಗಬಹುದು. ಆದರೆ ಆ ಹಲವು ನಿಷ್ಟ್ರಯೋಜಕವೆಂದಲ್ಲ. ನಾವು ಹಲವುಗಳ ಮೂಲಕ ಒಂದನ್ನು ಸೇರಬೇಕಾಗಿದೆ.</p>
		<p>ನಾವು ಆಲೋಚಿಸುವಂತಹ, ತಿಳಿದುಕೊಳ್ಳುವಂತಹ, ನಮಗೆ ದಾರಿಯನ್ನು ತೋರಬಲ್ಲಂತಹ ಯಾವನಾದರೂ ಸಗುಣಬ್ರಹ್ಮನಿರುವನೆ? ಇರುವನು. ನಿರ್ಗುಣದೇವರಿಗೆ ಮೇಲಿನ ಗುಣಗಳು ಯಾವುವೂ ಇರಲಾರವು. ನಿಮ್ಮಲ್ಲಿ ಪ್ರತಿಯೊಬ್ಬರೂ ಒಂದು ವ್ಯಕ್ತಿ. ನೀವು ಆಲೋಚಿಸುತ್ತೀರಿ, ಪ್ರೀತಿಸುತ್ತೀರಿ, ದ್ವೇಷಿಸುತ್ತೀರಿ, ಕೋಪಗೊಳ್ಳುತ್ತೀರಿ, ವ್ಯಥೆಪಡುತ್ತೀರಿ. ಆದರೂ ನೀವು ನಿರ್ಗುಣರು, ಅನಂತಾತ್ಮರು. ನಿಮಗೆ ನಿರ್ಗುಣದ ಮತ್ತು ಸಗುಣದ ಸ್ವಭಾವಗಳೆರಡೂ ಇರುತ್ತವೆ. ಆ ನಿರ್ಗುಣ ಕೋಪಗೊಳ್ಳಲಾರದು, ವ್ಯಥೆಪಡಲಾರದು, ದುಃಖಪಡಲಾರದು, ಅದು ಅವುಗಳನ್ನು ಆಲೋಚಿಸಲೂ ಆರದು. ಅದು ವಿಚಾರ ಮಾಡಲಾರದು ಅರಿಯಲಾರದು. ಅದು ಜ್ಞಾನವೇ ಆಗಿದೆ. ಆದರೆ ಸಗುಣಕ್ಕೆ ಜ್ಞಾನವಿದೆ. ಅದು ಆಲೋಚಿಸುತ್ತದೆ, ಅದು ಸಾಯುತ್ತದೆ, ಇವುಗಳೆಲ್ಲ ಅದಕ್ಕೆ ಇವೆ. ಇದರಂತೆಯೇ ಅಖಂಡವಾದ ನಿರ್ಗುಣಕ್ಕೆ ಎರಡು ಸ್ವಭಾವಗಳಿರಬೇಕು. ಮೊದಲನೆಯದರಲ್ಲಿ ಇರುವುದೊಂದೇ ಅಖಂಡ ಸತ್ಯ. ಎರಡನೆಯದರಲ್ಲಿ ಅವನಿಗೆ ನಮ್ಮ ಆತ್ಮನ ಆತ್ರನಾದ ಪರಮೇಶ್ವರನ ಸ್ವಭಾವವಿದೆ. ಅವನೇ ಈ ಪ್ರಪಂಚವನ್ನು ಸೃಷ್ಟಿಸಿರುವನು. ಅವನ ನೇತೃತ್ವದಲ್ಲಿ ಈ ಪ್ರಪಂಚ ಇದೆ. ಅವನು ಅನಂತಾತ್ಮನು, ನಿತ್ಯಶುದ್ದನು, ನಿತ್ಯಮುಕ್ತನು, ಅವನು ನ್ಯಾಯಾಧಿಪತಿಯಲ್ಲ. ದೇವರೆಂದಿಗೂ ನ್ಯಾಯಾಧಿಪತಿ ಯಾಗಲಾರನು, ಅವನೊಂದು ಸಿಂಹಾಸನದ ಮೇಲೆ ಕುಳಿತುಕೊಂಡು ಪಾಪಪುಣ್ಯ ಗಳನ್ನು ಪರೀಕ್ಷಿಸುವುದಿಲ್ಲ. ಅವನೇನು ಮ್ಯಾಜಿಸ್ಟ್ರೇಟ್ ಅಲ್ಲ, ದಂಡನಾಯಕನಲ್ಲ, ಅಥವಾ ಸ್ವಾಮಿಯ ಅಲ್ಲ. ಸಗುಣಬ್ರಹ್ಮನು ಅನಂತ ಕೃಪಾ ಸಿಂಧು; ಅನಂತ ಪ್ರೀತಿಯ ಮಹೋದಧಿ.</p>
		<p>ನೀವು ಮತ್ತೊಂದು ಉದಾಹರಣೆಯನ್ನು ತೆಗೆದುಕೊಳ್ಳಿ - ನಿಮ್ಮ ದೇಹದಲ್ಲಿರುವ ಪ್ರತಿಯೊಂದು ಜೀವಾಣುವಿಗೂ, ಜೀವಾಣುವಿನ ಚೈತನ್ಯವಿದೆ. ಅವುಗಳೆಲ್ಲವೂ</p>
		<p>ಪ್ರತ್ಯೇಕವಾಗಿವೆ. ಅವಕ್ಕೆ ತಮ್ಮದೇ ಒಂದು ಇಚ್ಛಾಶಕ್ತಿಯಿದೆ, ತಮ್ಮದೇ ಒಂದು ಕ್ರಿಯಾಪರಿಧಿಯಿದೆ. ಈ ಜೀವಾಣುಗಳೆಲ್ಲಾ ಸೇರಿ ಒಂದು ವ್ಯಕ್ತಿಯಾಗುವುದು. ಇದರಂತೆಯೇ ಪ್ರಪಂಚದ ಪರಮೇಶ್ವರನು ಜೀವಿಗಳ ಮೊತ್ತದಿಂದ ಆಗುವನು.</p>
		<p>ಇದನ್ನು ಮತ್ತೊಂದು ದೃಷ್ಟಿಯಿಂದ ನೋಡೋಣ. ನನ್ನ ಕಣ್ಣಿಗೆ ಕಾಣುವ ನೀವಾದರೋ, ನನ್ನ ದೃಷ್ಟಿಯಿಂದ ಪರಿಮಿತಿಗೊಂಡ ಅನಂತಾತ್ಮರು. ನನ್ನ ಕಣ್ಣಿನ ಇಂದ್ರಿಯದ ಮೂಲಕ ನಿಮ್ಮನ್ನು ನೋಡುವುದಕ್ಕಾಗಿ ನಿಮ್ಮನ್ನು ಪರಿಮಿತಿ ಗೊಳಿಸಿರುವೆನು. ನನ್ನ ಕಣ್ಣು ನಿಮ್ಮ ವಿಷಯದಲ್ಲಿ ಎಷ್ಟನ್ನು ನೋಡಬಲ್ಲದೋ ಅಷ್ಟನ್ನು ಮಾತ್ರ ನಾನು ನೋಡಬಲ್ಲೆ. ನನ್ನ ಮನಸ್ಸು ನಿಮ್ಮ ವಿಷಯದಲ್ಲಿ ಎಷ್ಟನ್ನು ಅರ್ಥಮಾಡಿಕೊಳ್ಳಬಲ್ಲ ದೊ, ಅಷ್ಟೇ ನನಗೆ ಗೊತ್ತಿರುವುದು. ಅದಕ್ಕಿಂತ ಹೆಚ್ಚೇನೂ ಇಲ್ಲ. ಇದರಂತೆಯೇ ನಾನು ಅಖಂಡವನ್ನು, ನಿರ್ಗುಣವನ್ನು ಸಗುಣದಂತೆ ನೋಡು ತಿರುವೆನು. ಎಲ್ಲಿಯವರೆಗೆ ನಮಗೆ ದೇಹ ಮತ್ತು ಮನಸ್ಸುಗಳು ಇವೆಯೊ ಅಲ್ಲಿಯ ವರೆಗೆ ನಾವು ಈಶ್ವರ, ಪ್ರಕೃತಿ ಮತ್ತು ಜೀವಗಳನ್ನು ನೋಡುತ್ತೇವೆ. ಯಾವಾಗಲೂ ಈ ಮೂರು ವಿಭಾಗವಾಗದ ಒಂದರಲ್ಲಿಯೇ ಇರಬೇಕು. ಪ್ರಕೃತಿ ಇದೆ. ಜೀವಿಗಳು ಇರುವರು. ಪ್ರಕೃತಿ ಮತ್ತು ಜೀವಗಳು ಇರುವಂತಹ ಈಶ್ವರನೂ ಇರಬೇಕು.</p>
		<p>ವಿಶ್ವಾತ್ಮನು ಒಂದು ಆಕಾರವನ್ನು ಧರಿಸಿರುವನು. ನನ್ನ ಆತ್ಮನೇ ಭಗವಂತನ ಒಂದು ಅಂಶ, ಅವನೇ ನಮ್ಮ ಕಣ್ಣಿನ ಕಣ್ಣು, ಜೀವದ ಜೀವ, ಮನಸ್ಸಿನ ಮನಸ್ಸು, ಆತ್ಮನ ಆತ್ಮ. ನಮಗೆ ದೊರಕಬಲ್ಲ ಶ್ರೇಷ್ಠತಮವಾದ ಈಶ್ವರನ ಭಾವನೆಯೇ ಇದು. - ನೀವು ದೈತಿಗಳಲ್ಲದೆ ಏಕತತ್ತ್ವವಾದಿಗಳಾದರೂ, ಒಬ್ಬ ಸಗುಣಬ್ರಹ್ಮನು ಇರಲು ಸಾಧ್ಯವಾಗುವುದು. ಏಕಮೇವ ಅದ್ವಿತೀಯನೊಬ್ಬನಿರುವನು. ಅವನು ತನ್ನನ್ನು ತಾನೇ ಪ್ರೀತಿಸಲೆತ್ನಿಸಿದನು. ಆದಕಾರಣ ಆ ಒಂದರಿಂದ ಹಲವನ್ನು ಉಂಟುಮಾಡಿದನು. ನನ್ನ ದೊಡ್ಡದನ್ನು, ನನ್ನ ಸತ್ಯವನ್ನು ಈ ಸಣ್ಣ ನಾನು ಎಂಬುದು ಪೂಜಿಸುತ್ತಿರುವುದು. ಆದಕಾರಣ ಎಲ್ಲಾ ಸಿದ್ಧಾಂತಗಳಲ್ಲಿಯೂ ಒಬ್ಬ ಸಗುಣಬ್ರಹ್ಮನಿರುವುದು ಸಾಧ್ಯವಾಗುವುದು.</p>
		<p>ಕೆಲವರು ಇತರರಿಗಿಂತ ಹೆಚ್ಚು ಸುಖವಾಗಿರುವ ಒಂದು ಸನ್ನಿವೇಶದಲ್ಲಿ ಜನ್ಮವೆತ್ತುವರು. ಒಬ್ಬ ನ್ಯಾಯಮೂರ್ತಿಯಾದ ಭಗವಂತನ ಆಳ್ವಿಕೆಯಲ್ಲಿ ಇದು ಹೇಗೆ. ಸಾಧ್ಯ? ಈ ಪ್ರಪಂಚದಲ್ಲಿ ಮರಣವಿದೆ. ಇವೇ ಇರುವ ಕೆಲವು ತೊಂದರೆಗಳು. ಈ ಸಮಸ್ಯೆಗಳನ್ನು ಯಾರೂ ಇದುವರೆಗೆ ಬಗೆಹರಿಸಿಲ್ಲ. ದೈತಸಿದ್ಧಾಂತದ ದೃಷ್ಟಿಯಿಂದ ಇವುಗಳಿಗೆ ನಾವು ಉತ್ತರವನ್ನು ಹೇಳಲಾರೆವು. ನಾವು ಇವುಗಳನ್ನು ಬಗೆಹರಿಸಬೇಕಾದರೆ ತತ್ಯಕ್ಕೆ ಹೋಗಬೇಕಾಗಿದೆ. ನಮ್ಮ ಕರ್ಮದಿಂದ ನಾವು ವ್ಯಥೆಪಡುತ್ತಿರುವೆವು, ಅದು ದೇವರ ತಪ್ಪಲ್ಲ ಎಂಬುದು. ಇದು ನಮ್ಮ ತಪ್ಪೇ ಹೊರತು ಅನ್ಯರದಲ್ಲ. ಇದಕ್ಕಾಗಿ ದೇವರನ್ನು ಏತಕ್ಕೆ ದೂಷಿಸಬೇಕು?</p>
		<p>ಪ್ರಪಂಚದಲ್ಲಿ ಪಾಪ ಏತಕ್ಕೆ ಇರುವುದು? ಈ ಸಮಸ್ಯೆಯನ್ನು ನೀವು ಪರಿಹರಿಸಬೇಕಾದರೆ ಇರುವುದು ಒಂದೇ ಮಾರ್ಗ. ಅದು ದೇವರೇ ಪಾಪ</p>
		<p>ಪುಣ್ಯಗಳೆರಡಕ್ಕೂ ಕಾರಣ ಎನ್ನುವುದು. ಸಗುಣಬ್ರಹ್ಮನ ಸಿದ್ದಾಂತದಲ್ಲಿ ಬರುವ ಒಂದು ತೊಡಕು, ನೀವು ಅವನನ್ನು ಕೇವಲ ಒಳ್ಳೆಯವನು, ಕೆಟ್ಟವನಲ್ಲ ಎಂದರೆ, ನಿಮ್ಮ ವಾದಸರಣಿಯಲ್ಲಿ ನೀವೇ ಸಿಕ್ಕಿಕೊಳ್ಳುವಿರಿ. ದೇವರಿರುವನು ಎಂಬುದು ನಿಮಗೆ ಹೇಗೆ ಗೊತ್ತು? ನೀವು ಅವನನ್ನು ಪ್ರಪಂಚದ ಕರ್ತ ಎನ್ನುವಿರಿ, ಅವನು ಒಳ್ಳೆಯವನು ಎನ್ನುವಿರಿ. ಈ ಪ್ರಪಂಚದಲ್ಲಿ ಕೆಟ್ಟದ್ದೂ ಇರುವುದರಿಂದ ದೇವರು ಕೆಟ್ಟವನೂ ಆಗಬೇಕಾಗಿದೆ. ಅಂತೂ ಕೊನೆಗೆ ಅದೇ ತೊಂದರೆ ಬರುವುದು !</p>
		<p>ಒಳ್ಳೆಯದೂ ಇಲ್ಲ, ಕೆಟ್ಟದ್ದೂ ಇಲ್ಲ. ಇರುವುದೆಲ್ಲಾ ಅವನೇ. ಯಾವುದು ಒಳ್ಳೆಯದು ಎಂಬುದು ನಿಮಗೆ ಹೇಗೆ ಗೊತ್ತು? ಇದು ಒಳ್ಳೆಯದು ಎಂದು ನಿಮಗೆ ಅನ್ನಿಸುವುದು. ಇದು ಕೆಟ್ಟದ್ದು ಎಂಬುದು ನಿಮಗೆ ಹೇಗೆ ಗೊತ್ತು? ಇದು ಕೆಟ್ಟದ್ದು ಎಂದು ನಿಮಗೆ ಅನ್ನಿಸುವುದು. ನಾವು ಒಳ್ಳೆಯದನ್ನು ಮತ್ತು ಕೆಟ್ಟದ್ದನ್ನು ನಮ್ಮ ಭಾವನೆಯ ಮೇಲೆ ನಿರ್ಧರಿಸುವವು. ಕೇವಲ ಒಳ್ಳೆಯ, ಸಂತೋಷಕರವಾದ ಭಾವನೆಗಳನ್ನು ಮಾತ್ರ ಅನುಭವಿಸುವವನು ಯಾರೂ ಇಲ್ಲ.</p>
		<p>ನಮ್ಮ ಸುಖ ಮತ್ತು ದುಃಖಕ್ಕೆಲ್ಲಾ ಕಾರಣ ಬಯಕೆ ಮತ್ತು ಕಳವಳ. ನಮ್ಮ ಬಯಕೆಗಳು ಹೆಚ್ಚುತ್ತಿವೆಯೊ, ಕಡಿಮೆಯಾಗುತ್ತಿವೆಯೊ? ಜೀವನ ಸರಳವಾಗುತ್ತಿದೆಯೊ, ಜಟಿಲವಾಗುತ್ತಿದೆಯೋ ? ನಿಜವಾಗಿಯೂ ಜೀವನ ಜಟಿಲವಾಗುತ್ತಿದೆ. ನಮ್ಮ ಬಯಕೆಗಳು ವೃದ್ಧಿಯಾಗುತ್ತಿವೆ. ನಿಮ್ಮ ಮುತ್ತಜ್ಜನಿಗೆ ನಿಮ್ಮ ಉಡುಪಾಗಲಿ, ನಿಮಗೆ ಬೇಕಾದಷ್ಟು ಹಣವಾಗಲಿ ಬೇಕಾಗಿರಲಿಲ್ಲ. ಅವನಿಗೆ ವಿದ್ಯುತ್ ವಾಹನಗಳಿರಲಿಲ್ಲ. ರೈಲುಬಂಡಿಗಳು ಮುಂತಾದುವು ಇರಲಿಲ್ಲ. ಆದಕಾರಣ ಅವನು ಕಡಿಮೆ ಕೆಲಸಮಾಡಬೇಕಾಗಿತ್ತು. ಇವುಗಳು ಬಂದೊಡನೆಯೇ ನಮ್ಮ ಬಯಕೆಗಳು ವೃದ್ಧಿಯಾಗುತ್ತವೆ. ಅದಕ್ಕೆ ನಾವು ಹೆಚ್ಚು ಹೆಚ್ಚು ಕೆಲಸವನ್ನು ಮಾಡಬೇಕಾಗುವುದು. ಇದರಿಂದ ಹೆಚ್ಚು ಹೆಚ್ಚು ಕಳವಳ ಮತ್ತು ಹೆಚ್ಚು ಹೆಚ್ಚು ಸ್ಪರ್ಧೆ ಹುಟ್ಟುವುವು.</p>
		<p>ಹಣವನ್ನು ಸಂಪಾದಿಸುವುದು ಬಹಳ ಕಷ್ಟದ ಕೆಲಸ. ಅದನ್ನು ಸಂರಕ್ಷಿಸುವುದು ಅದಕ್ಕಿಂತ ದೊಡ್ಡ ಕಷ್ಟದ ಕೆಲಸ. ನೀವು ಸ್ವಲ್ಪ ಹಣವನ್ನು ಸಂಪಾದಿಸಲು ಪ್ರಪಂಚದಲ್ಲಿ ಹೋರಾಡುವಿರಿ. ಅದನ್ನು ಅನಂತರ ರಕ್ಷಿಸಲು ಇಡೀ ಜೀವನ ಹೋರಾಡಬೇಕಾಗುವುದು. ಆದಕಾರಣವೇ ಬಡವನಿಗಿಂತ ಭಾಗ್ಯವಂತನಿಗೆ ಕಳವಳ ಹೆಚ್ಚು. ಪ್ರಪಂಚದ ಸ್ವಭಾವವೇ ಇದು.</p>
		<p>ಈ ಪ್ರಪಂಚದಲ್ಲಿ ಎಲ್ಲಾ ಕಡೆಗಳಲ್ಲಿಯೂ ಒಳ್ಳೆಯದು ಕೆಟ್ಟದ್ದು ಇದ್ದೇ ಇರುತ್ತವೆ. ಕೆಲವು ವೇಳೆ ಕೆಟ್ಟದ್ದೇ ಒಳ್ಳೆಯದಾಗುತ್ತದೆ ಎಂಬುದು ನಿಜ. ಮತ್ತೆ ಕೆಲವು ವೇಳೆ ಒಳ್ಳೆಯದೇ ಕೆಟ್ಟದ್ದು ಆಗುತ್ತದೆ. ನಮ್ಮ ಇಂದ್ರಿಯಗಳೆಲ್ಲ ಯಾವಾಗಲಾದರೂ ಒಂದು ಸಲ ಕೆಟ್ಟದ್ದನ್ನು ಮಾಡಿಯೇ ಮಾಡುತ್ತವೆ. ಮನುಷ್ಯ ಮದ್ಯಪಾನ ಮಾಡಲಿ. ಮೊದಲು ಅದರಿಂದ ಯಾವ ಬಾಧಕವೂ ಇರುವುದಿಲ್ಲ. ಆದರೆ ಅವನು ಅದನ್ನು ಕುಡಿಯುತ್ತಾ ಹೋದರೆ ಅದು ಅವನಿಗೆ ಕೇಡನ್ನು ಉಂಟುಮಾಡುವುದು. ಒಬ್ಬನು ಶ್ರೀಮಂತ</p>
		<p>ತಂದೆತಾಯಿಗಳಿಗೆ ಜನಿಸುತ್ತಾನೆ ಎಂದು ಭಾವಿಸೋಣ. ಅದೇನೋ ಒಳ್ಳೆಯದೆ. ಅವನು ತನ್ನ ದೇಹವನ್ನು ಮತ್ತು ಮನಸ್ಸನ್ನು ಉಪಯೋಗಿಸದೆ ಮೂರ್ಖನಾಗುತ್ತಾನೆ. ಇಲ್ಲಿ ಒಳ್ಳೆಯದು ಕೆಟ್ಟದ್ದನ್ನು ಉಂಟುಮಾಡುತ್ತದೆ. ಜೀವನದ ಮೇಲೆ ನಮಗಿರುವ ಆಸಕ್ತಿಯನ್ನು ಕುರಿತು ಯೋಚಿಸಿ, ನಾವು ಕೆಲವು ಕ್ಷಣಗಳು ಕುಣಿದಾಡಿ ಬಾಳುತ್ತೇವೆ. ಕಷ್ಟಪಟ್ಟು ಕೆಲಸಮಾಡುತ್ತೇವೆ. ಯಾವ ಕೆಲಸವನ್ನೂ ಮಾಡಲಾಗದ ಎಳೆ ಹಸುಳೆಗಳಂತೆ ನಾವು ಹುಟ್ಟುವೆವು. ನಾವು ವಿಷಯಗಳನ್ನು ತಿಳಿದುಕೊಳ್ಳಬೇಕಾದರೆ ಹಲವು ವರ್ಷಗಳು ಬೇಕು. ಅರವ ತೋ ಎಪ್ಪತೋ ವರ್ಷಗಳ ಹೊತ್ತಿಗೆ ನಮಗೆ ಸ್ವಲ್ಪ ಜ್ಞಾನೋದಯವಾಗುವುದು. ಅಷ್ಟು ಹೊತ್ತಿಗೆ ಪ್ರಪಂಚವನ್ನು ಬಿಟ್ಟು ಹೊರಡು ಎಂಬ ಕರೆ ಬರುವುದು. ಇದೇ ನಮ್ಮ ಪರಿಸ್ಥಿತಿ.</p>
		<p>ಒಳ್ಳೆಯದು ಮತ್ತು ಕೆಟ್ಟದ್ದು ಎಂಬ ಎರಡು ಪದಗಳು ಸಾಪೇಕ್ಷ ಎಂಬುದನ್ನು ನಾವು ನೋಡಿದೆವು. ಯಾವುದು ನನಗೆ ಒಳ್ಳೆಯದೊ ಅದು ನಿಮಗೆ ಕೆಟ್ಟದು. ನಾನು ಮಾಡುವ ಊಟವನ್ನು ನೀವು ಮಾಡಿದರೆ ನೀವು ಅಳುತ್ತೀರಿ. ನಾನು ನಗುವೆ. ನಾವಿಬ್ಬರೂ ಕುಣಿಯಬಹುದು. ನಾನು ಸಂತೋಷದಿಂದ ಕುಣಿಯುವೆ, ನೀವು ನೋವಿನಿಂದ ಕುಣಿಯುತಿರಿ, ನಮ ಜೀವನದ ಒಂದು ಕಡೆ ಕೆಟ್ಟದು ಮತ್ತೊಂದು ಕಡೆ ಅದೇ ಒಳ್ಳೆಯದು. ಒಳ್ಳೆಯದು ಕೆಟ್ಟದ್ದು ಎರಡೂ ಪ್ರತ್ಯೇಕವಾಗಿವೆ, ಇದೆಲ್ಲ ಒಳ್ಳೆಯದು, ಅದೆಲ್ಲ ಕೆಟ್ಟದ್ದು ಎಂದು ಹೇಗೆ ಹೇಳಬಲ್ಲಿರಿ?</p>
		<p>ದೇವರು ಯಾವಾಗಲೂ ಒಳ್ಳೆಯವನೇ ಆದರೆ, ಈ ಕೆಟ್ಟದ್ದು ಮತ್ತು ಒಳ್ಳೆಯದಕ್ಕೆಲ್ಲಾ ಯಾರು ಜವಾಬ್ದಾರರು ? ಕೈಸ್ತರು ಮತ್ತು ಮಹಮ್ಮದೀಯರು, ಸೈತಾನನೆಂಬ ಸಭ್ಯನೊಬ್ಬನು ಇರುವನು ಎನ್ನುತ್ತಾರೆ. ಇಬ್ಬರು ಸಭ್ಯರು ಕೆಲಸ ಮಾಡುತ್ತಿರುವರು ಎಂದು ನೀವು ಹೇಗೆ ಹೇಳುತ್ತೀರಿ? ಒಬ್ಬನೇ ಇರಬೇಕಾಗುವುದು. ಯಾವ ಬೆಂಕಿ ಮಗುವನ್ನು ಸುಡುವುದೋ ಅದೇ ಬೆಂಕಿ ಅನ್ನವನ್ನು ಬೇಯಿಸುವುದು. ನೀವು ಬೆಂಕಿಯನ್ನು ಒಳ್ಳೆಯದು ಅಥವಾ ಕೆಟ್ಟದ್ದು ಎಂದು ಹೇಗೆ ಹೇಳುತ್ತೀರಿ? ಈ ಕೆಟ್ಟದ್ದನ್ನೆಲ್ಲಾ ಯಾರು ಸೃಷ್ಟಿಸುವರು? ದೇವರು. ಬೇರೆ ದಾರಿಯೇ ಇಲ್ಲ. ಅವನೇ ಜನನ ಮರಣಗಳನ್ನು ಕಳುಹಿಸುವವನು. ಪ್ಲೇಗನ್ನು ಮತ್ತು ಇತರ ಸಾಂಕ್ರಾಮಿಕ ಜಾಡ್ಯಗಳನ್ನು ಕಳುಹಿಸುವವನೂ ಅವನೇ. ದೇವರು ಇಂತಹವನಾದರೆ, ಅವನೇ ಒಳ್ಳೆಯವನು ಮತ್ತು ಕೆಟ್ಟವನು. ಅವನೇ ಸುಂದರನಾಗಿರುವವನು ಮತ್ತು ಭಯಾನಕನಾಗಿರುವವನು. ಅವನೆ, ಜನನ ಮತ್ತು ಮರಣ.</p>
		<p>ಇಂತಹ ದೇವರನ್ನು ನಾವು ಪೂಜಿಸುವುದು ಹೇಗೆ? ಜೀವನು, ನಿಜವಾಗಿ ಭಯಾನಕವಾಗಿರುವುದನ್ನು ಪೂಜಿಸುವುದು ಹೇಗೆ ಎಂಬುದನ್ನು ಅರಿಯುವನು. ಆಗ ಮಾತ್ರ ಅದಕ್ಕೆ ಶಾಂತಿ, ನಿಮಗೆ ಶಾಂತಿ ಇದೆಯೆ? ಕಳವಳಗಳಿಂದ ನೀವು ಪಾರಾಗಬಲ್ಲಿರಾ? ಮೊದಲು ಸುತ್ತಲೂ ತಿರುಗಿ ನೋಡಿ, 'ಭಯಾನಕವಾದುದನ್ನು ಎದುರಿಸಿ, ಮೇಲೆ ಮುಸುಕಿರುವ ತೆರೆಯನ್ನು ಅತ್ತ ಸರಿಸಿ, ಒಬ್ಬನೇ ದೇವರನ್ನು ಎಲ್ಲಾ ಕಡೆಗಳಲ್ಲಿಯೂ ನೋಡಿ, ಅವನೇ ಸಗುಣಬ್ರಹ್ಮ, ತಾತ್ಕಾಲಿಕವಾಗಿ ಒಳ್ಳೆಯದರಂತೆ ಮತ್ತು ಕೆಟ್ಟದರಂತೆ</p>
		<p>ಇರುವವನಲ್ಲ ಅವನೇ. ಅವನಲ್ಲದೆ ಬೇರೆ ವಸ್ತುವೇ ಇಲ್ಲ. ಇಬ್ಬರು ದೇವರು ಇದ್ದರೆ ಪ್ರಕೃತಿ ಒಂದು ಕ್ಷಣವೂ ಇರುತ್ತಿರಲಿಲ್ಲ. ಪ್ರಕೃತಿಯಲ್ಲಿ ಎರಡನೆಯವನೇ ಇಲ್ಲ. ಎಲ್ಲಾ ಕಡೆಗಳಲ್ಲಿಯೂ ಸಾಮರಸ್ಯವಿದೆ. ದೇವರು ಒಂದು ಕಡೆ, ಸೈತಾನನು ಒಂದು ಕಡೆ ಸೇರಿಕೊಂಡರೆ ಪ್ರಪಂಚವೆಲ್ಲ ಅನಾಯಕವಾಗುವುದು. ಪ್ರಕೃತಿಯ ನಿಯಮವನ್ನು ಯಾರು ಉಲ್ಲಂಘಿಸಬಲ್ಲರು? ನಾನು ಈ ಗ್ಲಾಸನ್ನು ಒಡೆದರೆ ಅದು ಚೂರು ಚೂರಾಗಿ ಕೆಳಗೆ ಬೀಳುವುದು. ಯಾರಿಗಾದರೂ ಒಂದು ಕಣವನ್ನು ಅದರ ಸ್ಥಳದಿಂದ ಕದಲಿಸಲು ಸಾಧ್ಯವಾದರೆ, ಆಗ ಇತರ ಕಣಗಳೆಲ್ಲ ಚೆಲ್ಲಾಪಿಲ್ಲಿಯಾಗುವುವು. ನಿಯಮವನ್ನು ಯಾರೂ ಉಲ್ಲಂಘಿಸಲಾರರು. ಪ್ರತಿಯೊಂದು ಕಣವೂ ಆಯಾ ಸ್ಥಳದಲ್ಲಿ ನಿಲ್ಲಿಸಲ್ಪಟ್ಟಿದೆ. ಪ್ರತಿಯೊಂದನ್ನೂ ತೂಕಮಾಡಿದೆ, ಅಳತೆಮಾಡಿದೆ. ಅದು ತನ್ನ ಸ್ಥಳದಲ್ಲಿ ಯಾವ ಕೆಲಸವನ್ನು ಮಾಡಬೇಕೋ ಅದನ್ನು ಮಾಡುವುದು, ಅವನ ಆಜ್ಞಾನುಸಾರ ಗಾಳಿ ಬೀಸುವುದು, ಸೂರ್ಯ ಬೆಳಗುವನು, ಅವನ ಆಜ್ಞೆಗೆ ತಲೆಬಾಗಿ ಪ್ರಪಂಚಗಳು ತಮ್ಮ ತಮ್ಮ ಸ್ಥಳಗಳಲ್ಲಿವೆ, ಅವನ ಆಜ್ಞೆಗೆ ಅನುಸಾರವಾಗಿ ಮೃತ್ಯು ಪ್ರಪಂಚದಲ್ಲಿ ನರ್ತನ ಮಾಡುತ್ತಿದೆ. ಈ ಪ್ರಪಂಚದಲ್ಲಿ ಇಬ್ಬರು ಮೂವರು ದೇವರುಗಳು ಪರಸ್ಪರ ಕುಸ್ತಿ ಮಾಡುವುದನ್ನು ಕುರಿತು ಯೋಚಿಸಿ ನೋಡಿ ! ಇದು ಸಾಧ್ಯವೇ ಇಲ್ಲ.</p>
		<p>ಈ ಪ್ರಪಂಚವನ್ನು ಸೃಷ್ಟಿಸಿರುವ, ದಯಾಮಯನಾದ ಮತ್ತು ಕ್ರೂರಿಯೂ ಆದ ಸಗುಣಬ್ರಹ್ಮನನ್ನು ನಾವು ಹೊಂದಲು ಸಾಧ್ಯ ಎಂಬುದನ್ನು ನೋಡುತ್ತೇವೆ. ಅವನು ಒಳ್ಳೆಯವನು ಮತ್ತು ಕೆಟ್ಟವನು. ಅವನು ನಗುವನು ಮತ್ತು ಕೋಪಗೊಳ್ಳುವನು. ಯಾರೂ ಅವನ ಆಜ್ಞೆಗೆ ವಿರೋಧವಾಗಿ ಹೋಗಲಾರರು. ಅವನೇ ಈ ಪ್ರಪಂಚದ ಸೃಷ್ಟಿಕರ್ತ.</p>
		<p>ಸೃಷ್ಟಿ ಎಂದರೇನು ? ಶೂನ್ಯದಿಂದ ಏನಾದರೂ ಬರುವುದೆ ? ಆರುಸಾವಿರ ವರ್ಷಗಳ ಹಿಂದೆ ದೇವರು ತನ್ನ ನಿದ್ರೆಯಿಂದ ಎದ್ದು ಈ ಪ್ರಪಂಚವನ್ನು ಸೃಷ್ಟಿಸಿದನು. ಅದಕ್ಕೆ ಮುಂಚೆ ಪ್ರಪಂಚವೇ ಇರಲಿಲ್ಲವೆ? ಆಗ ದೇವರು ಏನು ಮಾಡುತ್ತಿದ್ದ ? ಅವನೇನು ಚೆನ್ನಾಗಿ ನಿದ್ರೆ ಹೊಡೆಯುತ್ತಿದ್ದನೆ? ದೇವರು ಈ ಪ್ರಪಂಚಕ್ಕೆ ಕಾರಣ, ಪರಿಣಾಮದ ಮೂಲಕ ನಾವು ಕಾರಣವನ್ನು ಊಹಿಸಬಹುದು. ಪರಿಣಾಮ ಇಲ್ಲದೇ ಇದ್ದರೆ, ಕಾರಣ ಕಾರಣವೇ ಅಲ್ಲ. ಪರಿಣಾಮದಿಂದ ಮತ್ತು ಪರಿಣಾಮದ ಮೂಲಕ ಮಾತ್ರ ಕಾರಣವನ್ನು ಅರಿಯಬಹುದು. ಸೃಷ್ಟಿ ಅನಾದಿ ಮತ್ತು ಅನಂತವಾದುದು. ನೀವು ಕಾಲದಲ್ಲೇ ಆಗಲಿ ದೇಶದಲ್ಲೇ ಆಗಲಿ ಆದಿಯನ್ನು ಕುರಿತು ಆಲೋಚಿಸಲಾರಿರಿ.</p>
		<p>ಅವನು ಏತಕ್ಕೆ ಸೃಷ್ಟಿಸುವನು? ಏಕೆಂದರೆ ಇದು ಅವನಿಗೆ ಇಷ್ಟ. ಏಕೆಂದರೆ ಅವನು ಸ್ವತಂತ್ರನು. ನಾವು ನೀವುಗಳು ನಿಯಮದಿಂದ ಬದ್ದರು. ನಾವು ಯಾವುದೋ ಒಂದು ರೀತಿ ಮಾತ್ರ ಕೆಲಸ ಮಾಡಬಲ್ಲೆವು, ಬೇರೆ ರೀತಿ ಮಾಡಲಾರೆವು. “ಕೈಗಳಿಲ್ಲದೆ ಅವನು ಎಲ್ಲವನ್ನೂ ಹಿಡಿದುಕೊಳ್ಳಬಲ್ಲ; ಕಾಲುಗಳಿಲ್ಲದೆ ಅವನು ವೇಗವಾಗಿ ಚಲಿಸಬಲ್ಲ.'' ದೇಹವಿಲ್ಲದೇ ಇದ್ದರೂ ಅವನು ಸರ್ವಶಕ್ತನು. “ಯಾರನ್ನು ಯಾವ ಕಣ್ಣುಗಳೂ</p>
		<p>ನೋಡಲಾರವೊ, ಆದರೆ ಪ್ರತಿಯೊಂದು ಕಣ್ಣು ನೋಡುವ ದೃಶ್ಯಕ್ಕೂ ಯಾವನು ಕಾರಣನೋ ಅವನೇ ಪರಮಾತ್ಮನು ಎಂದು ಅರಿ.” ನೀವು ಬೇರೆ ಯಾವುದನ್ನೂ ಪೂಜಿಸಲಾರಿರಿ. ದೇವರ ಅನಂತ ಶಕ್ತಿಯು ಈ ಪ್ರಪಂಚವನ್ನು ರಕ್ಷಿಸುತ್ತಿರುವುದು. ನಾವು ಯಾವುದನ್ನು ನಿಯಮ ಎನ್ನುತ್ತೇವೆಯೋ ಅದು ಅವನ ಇಚ್ಚೆಯ ಅಭಿವ್ಯಕಿ. ಅವನು ವಿಶ್ವವನ್ನು ತನ್ನ ನಿಯಮಗಳ ಮೂಲಕ ಆಳುತ್ತಾನೆ.</p>
		<p>ಇದುವರೆಗೆ ನಾವು ಈಶ್ವರನನ್ನು ಮತ್ತು ಪ್ರಕೃತಿಯನ್ನು, ಅನಾದಿಯಾದ ಈಶ್ವರನನ್ನು ಮತ್ತು ಅನಾದಿಯಾದ ಪ್ರಕೃತಿಯನ್ನು ಕುರಿತು ಚರ್ಚಿಸುತ್ತಿದ್ದೆವು. ಜೀವಿಗಳ ವಿಷಯವೇನು? ಅವರು ಕೂಡ ಅನಾದಿಯೆ. ಯಾವ ಜೀವರೂ ಹೊಸದಾಗಿ ಸೃಷ್ಟಿಸಲ್ಪಡಲಿಲ್ಲ. ಅಥವಾ ಯಾವ ಜೀವವೂ ಎಂದಿಗೂ ನಾಶವಾಗಲಾರದು. ಯಾರೂ ತಮ್ಮ ಸಾವನ್ನು ತಾವೇ ಕಲ್ಪಿಸಿಕೊಳ್ಳಲೂ ಆರರು. ಜೀವ ಅನಾದಿ ಮತ್ತು ಅನಂತ. ಅದು ಹೇಗೆ ನಾಶವಾಗ ಬಲ್ಲದು? ಅದು ಕೇವಲ ದೇಹವನ್ನು ಮಾತ್ರ ಬದಲಾಯಿಸಿಕೊಳ್ಳುವುದು. ಒಬ್ಬ ತನ್ನ ಹಳೆಯ, ಹರಿದು ಹೋದ ಬಟ್ಟೆಯನ್ನು ಬಿಸುಟು ಹೊಸ ಬಟ್ಟೆಯನ್ನು ಧರಿಸುವಂತೆ, ಜೀರ್ಣವಾದ ಹಳೆಯ ದೇಹವನ್ನು ತ್ಯಜಿಸಿ ಹೊಸ ದೇಹವನ್ನು ಧರಿಸುವನು.</p>
		<p>ಜೀವರ ಸ್ವಭಾವ ಏನು? ಜೀವರು ಕೂಡ ಸರ್ವಶಕ್ತರು, ಸರ್ವವ್ಯಾಪಕರು. ಆತ್ಮ ನಿಗೆ ಉದ್ದ ಅಗಲ ದಪ್ಪ ಇರಲಾರದು. ಅದು ಅಲ್ಲಿ ಇಲ್ಲಿ ಇದೆ ಎಂದು ಹೇಗೆ ಹೇಳುವುದು? ಈ ದೇಹ ನಾಶವಾಗುವುದು. ಜೀವ ಮತ್ತೊಂದು ದೇಹದ ಮೂಲಕ ಕೆಲಸ ಮಾಡುವುದು. ಜೀವ ಒಂದು ವೃತ್ತದಂತೆ. ಅದಕ್ಕೆ ಪರಿಧಿ ಎಲ್ಲಿಯೂ ಇಲ್ಲ. ಆದರೆ ಅದರ ಕೇಂದ್ರ ದೇಹದಲ್ಲಿದೆ. ದೇವರು ಕೂಡ ಒಂದು ವ್ರತದಂತೆ. ಅವನ ಪರಿಧಿ ಎಲ್ಲಿಯೂ ಇಲ್ಲ. ಆದರೆ ಅವನ ಕೇಂದ್ರ ಎಲ್ಲಾ ಕಡೆಗಳಲ್ಲಿಯೂ ಇರುವುದು. ಜೀವ ಸ್ವಭಾವತಃ ಧನ್ಯವಾದುದು. ಪರಿಶುದ್ಧವಾದುದು ಮತ್ತು ಪರಿಪೂರ್ಣವಾದುದು. ಅದರ ಸ್ವಭಾವ ಪರಿಶುದ್ಧವಲ್ಲದೇ ಇದ್ದರೆ ಅದು ಎಂದಿಗೂ ಪರಿಶುದ್ಧವಾಗಿ ಇರುತ್ತಿರಲಿಲ್ಲ. ಜೀವದ ಸ್ವಭಾವ ಪಾವಿತ್ರ್ಯ. ಅದಕ್ಕಾಗಿ ಅದು ಪವಿತ್ರವಾಗಬಲ್ಲದು. ಇದು ಸ್ವಭಾವತಃ ಧನ್ಯವಾದುದು. ಅದಕ್ಕೇ ಇದು ಧನ್ಯವಾಗಬಲ್ಲದು. ಇದು ಸ್ವಭಾವತಃ ಪ್ರಶಾಂತವಾದುದು. ಅದಕ್ಕೇ ಇದು ಪ್ರಶಾಂತವಾಗಬಲ್ಲದು.</p>
		<p>* ಈ ಸ್ತರದಲ್ಲಿರುವ ನಾವೆಲ್ಲರೂ ಒಂದು ದೇಹದಲ್ಲಿ ಆಸಕ್ತರಾಗಿ ಜೀವನೋಪಾಯಕ್ಕಾಗಿ, ಅಸೂಯೆ, ಹೋರಾಟ, ಕಷ್ಟಕಾರ್ಪಣ್ಯಗಳೊಂದಿಗೆ ಹೋರಾಡಿ ಒಂದು ದಿನ ಸಾಯುತ್ತೇವೆ. ನಾವು ನಿಜವಾಗಿ ಏನಾಗಿರುವೆವೊ ಅದು ಆಗಿಲ್ಲ ಎಂಬುದನ್ನು ಇದು ತೋರುವುದು. ನಾವು ಮುಕ್ಕರ, ಪರಿಶುದ್ದರಲ್ಲ. ಜೀವ ಅಧೋಗತಿಗೆ ಬಂದಂತೆ ಇದೆ. ಈಗ ಅದಕ್ಕೆ ಬೇಕಾಗಿರುವುದು ವಿಕಾಸ,</p>
		<p>ನೀವು ಇದನ್ನು ಹೇಗೆ ಮಾಡಬಲ್ಲಿರಿ? ನೀವೇ ಇದನ್ನು ಮಾಡಬಲ್ಲಿರಾ? ಇಲ್ಲ. ಒಬ್ಬನ ಮುಖ ಕೊಳೆಯಾಗಿದ್ದರೆ, ಕೊಳೆಯಿಂದಲೇ ಅದನ್ನು ಹೋಗಲಾಡಿಸಲು ಸಾಧ್ಯವೆ ? ನಾನು ನೆಲದಲ್ಲಿ ಒಂದು ಬೀಜವನ್ನು ಹಾಕಿದರೆ, ಅದೊಂದು</p>
		<p>ಮರವಾಗುವುದು. ಆ ಮರ ಬೀಜವನ್ನು ಕೊಡುವುದು. ಆ ಬೀಜ ಒಂದು ಮರವನ್ನು ಕೊಡುವುದು. ಕೋಳಿಯಿಂದ ಮೊಟ್ಟೆ, ಮೊಟ್ಟೆಯಿಂದ ಕೋಳಿ. ನೀವು ಏನನ್ನಾದರೂ ಒಳ್ಳೆಯದನ್ನು ಮಾಡಿದರೆ ಅದರ ಪರಿಣಾಮವನ್ನು ಅನುಭವಿಸಬೇಕಾಗುವುದು. ನೀವು ಪುನಃ ಜನ್ಮತಾಳಿ ವ್ಯಥೆಪಡಬೇಕಾಗುವುದು. ಈ ಅನಂತ ಸರಪಳಿ ಒಮ್ಮೆ ಪ್ರಾರಂಭವಾದರೆ ಅದನ್ನು ನಿಲ್ಲಿಸುವಂತೆ ಇಲ. ನೀವು ಮೇಲೆ ಕೆಳಗೆ, ಸ್ವರ್ಗ ನರಕಗಳ ಮೂಲಕ ಹಲವು ದೇಹಗಳ ಮೂಲಕ ಹೋಗಿ ಬರುತ್ತ ಇರಬೇಕಾಗುವುದು. ಇದರಿಂದ ತಪ್ಪಿಸಿಕೊಳ್ಳಲು ಸಾಧ್ಯವೇ ಇಲ್ಲ.</p>
		<p>ಹಾಗಾದರೆ ನೀವು ಇದರಿಂದ ಪಾರಾಗಿಹೋಗುವುದು ಹೇಗೆ ? ನೀವು ಇಲ್ಲಿ ಇರುವುದಾದರೂ ಏತಕ್ಕೆ? ಒಂದು ಉದ್ದೇಶವೆಂದರೆ ದುಃಖದಿಂದ ಪಾರಾಗುವುದು. ನಾವು ಇದನ್ನು ಕರ್ಮದ ಮೂಲಕ ಮಾಡಲಾರೆವು. ಕರ್ಮ ಮತ್ತಷ್ಟು ಹೆಚ್ಚು ಕರ್ಮವನ್ನು ಉತ್ಪತ್ತಿ ಮಾಡುವುದು. ಯಾವನು ತಾನೇ ಮುಕ್ತನಾಗಿರುವನೋ, ಅವನು ನಮಗೆ ಸಹಾಯಮಾಡಿದರೆ ಮಾತ್ರ ಅದು ಸಾಧ್ಯ. ಅಮೃತಪುತ್ರರೇ, ಯಾರು ಈ ಲೋಕದಲ್ಲಿ ಇರುವರೋ ಮತ್ತು ಯಾರು ಸ್ವರ್ಗದಲ್ಲಿ ಕೂಡ ಇರುವರೋ ಅವರೆಲ್ಲ ಕೇಳಲಿ: ನನಗೆ ಅದರ ರಹಸ್ಯ ಗೊತ್ತಾಗಿದೆ'' ಎಂದು ಮಹಾಋಷಿಗಳು ಹೇಳುವರು. “ಯಾವನು ಅಜ್ಞಾನಕ್ಕೆ ಅತೀತನಾಗಿರುವನೋ ಅವನನ್ನು ನಾನು ಕಂಡಿರುವೆನು. ಅವನ ಕೃಪೆಯಿಂದ ಮಾತ್ರ ನಾವು ಈ ಸಂಸಾರದಿಂದ ಪಾರಾಗಬಲ್ಲೆವು.” <sup><a epub:type="noteref" href="999-aside.xhtml#id-001-21">*</a></sup> ಭರತಖಂಡದಲ್ಲಿ ಗುರಿ ಎಂದರೆ ಇದು. ಸ್ವರ್ಗಗಳಿವೆ, ನರಕಗಳಿವೆ, ಪೃಥ್ವಿ ಮತ್ತು ಹಲವು ಲೋಕಗಳಿವೆ. ಆದರೆ ಇವುಗಳಾವುವೂ ನಿತ್ಯವಲ್ಲ. ನನ್ನನ್ನು ನರಕಕ್ಕೆ ಕಳುಹಿಸಿದರೆ ಅದು ಎಂದೆಂದಿಗೂ ಅಲ್ಲಿ ಇರುವುದಕ್ಕಲ್ಲ. ನಾನು ಎಲ್ಲಿದ್ದರೂ ಇದೇ ಹೋರಾಟ ಮುಂದೆ ಸಾಗುವುದು. ನಾವು ಈ ಹೋರಾಟಗಳಿಂದ ಪಾರಾಗುವುದು ಹೇಗೆ ಎಂಬುದೇ ಸಮಸ್ಯೆ. ನಾನೇನಾದರೂ ಸ್ವರ್ಗಕ್ಕೆ ಹೋದರೆ, ಬಹುಶಃ ಅಲ್ಲಿ ನನಗೆ ಸ್ವಲ್ಪ ವಿಶ್ರಾಂತಿ ಸಿಕ್ಕಬಹುದು. ಅಥವಾ ನನ್ನ ತಪ್ಪಿಗೆ ಯಾರನ್ನಾದರೂ ಶಿಕ್ಷಿಸಿದರೆ ಅದು ಎಂದೆಂದಿಗೂ ಸರಿಯಾಗಲಾರದು. ಸ್ವರ್ಗಲೋಕಕ್ಕೆ ಹೋಗುವುದಲ್ಲ ಭಾರತೀಯನ ಆದರ್ಶ, ಈ ಭೂಲೋಕದಿಂದ ಪಾರಾಗಬೇಕು, ಸ್ವರ್ಗಲೋಕದಿಂದ ಪಾರಾಗಬೇಕು, ನರಕಲೋಕದಿಂದಲೂ ಪಾರಾಗಲೇಬೇಕು ! ಹಾಗಾದರೆ ಗುರಿ ಏನು ? ಅದೇ ಮುಕ್ಕಿ, ನೀವೆಲ್ಲ ಮುಕ್ತರಾಗ ಬೇಕು. ಆತ್ಮನ ಮಹಿಮೆ ಯಾವುದರಿಂದಲೋ ಮುಚ್ಚಿಹೋಗಿದೆ. ನಾವು ಅದನ್ನು ಪುನಃ ಪ್ರಕಾಶಕ್ಕೆ ತರಬೇಕಾಗಿದೆ. ಆತ್ಮ ಇರುವುದು. ಅದು ಎಲ್ಲೆಲ್ಲಿಯೂ ಇರುವುದು. ಅದು ಎಲ್ಲಿಗೆ ಹೋಗುವುದು ? ಅದು ಎಲ್ಲಿಗೆ ಹೋಗಬೇಕು ? ಅದು ಎಲ್ಲಿ ಇಲ್ಲವೋ ಅಲ್ಲಿಗೆ ಮಾತ್ರ ಹೋಗಬಲ್ಲದು. ಅದು ಎಲ್ಲಿಯೂ ಇರುವುದು ಎಂಬುದನ್ನು ನೀವು ಅರಿತರೆ, ಇನ್ನು ಮೇಲೆ ನೀವು ಎಂದೆಂದಿಗೂ ಸುಖಿಗಳು, ಇನ್ನು ಮೇಲೆ ನಿಮಗೆ ಜನನ ಮರಣಗಳಿಲ್ಲ, ಇನ್ನು ಮೇಲೆ ಯಾವ ರೋಗ ರುಜಿನವೂ ಇಲ್ಲ, ಇನ್ನು ಮೇಲೆ ಯಾವ ದೇಹವೂ ಇಲ್ಲ. ದೇಹವೇ ಎಲ್ಲಕ್ಕಿಂತ ದೊಡ್ಡ ಕಾಯಿಲೆ.</p>
		<p>ಆತ್ಮವು ಆತ್ಮನಂತೆ ನಿಲ್ಲುವುದು, ಚೈತನ್ಯವು ಚೈತನ್ಯದಂತೆ ನಿಲ್ಲುವುದು. ಇದನ್ನು ಮಾಡುವುದು ಹೇಗೆ ? ಆತ್ಮನಲ್ಲಿರುವ ಪರಮಾತ್ಮನನ್ನು ಪೂಜಿಸುವ ಮೂಲಕ. ಸ್ವಭಾವತಃ ಅವನು ಎಲ್ಲರಲ್ಲಿಯೂ ಸದಾಕಾಲದಲ್ಲಿಯೂ ಪರಿಶುದ್ದನಾಗಿ, ಪರಿಪೂರ್ಣನಾಗಿ ಇರುವನು. ಈ ಪ್ರಪಂಚದಲ್ಲಿ ಇಬ್ಬರು ಸರ್ವಶಕ್ತರಾದ ದೇವರು ಇರಲಾರರು. ಇಬ್ಬರು ಮೂವರು ದೇವರುಗಳು ಇರುವುದನ್ನು ಯೋಚಿಸಿ ನೋಡಿ ! ಒಬ್ಬ ಒಂದು ಪ್ರಪಂಚವನ್ನು ಸೃಷ್ಟಿಸುವನು, ಮತ್ತೊಬ್ಬ ಅದನ್ನು ನಾಶಮಾಡುತ್ತೇನೆ ಎನ್ನುವನು. ಇದು ಎಂದಿಗೂ ಹೀಗೆ ಆಗಲಾರದು. ದೇವರು ಒಬ್ಬನೇ ಇರಬೇಕಾಗುವುದು. ಆತ್ಮ ಪರಿಪೂರ್ಣತೆಯನ್ನು ಪಡೆಯುವುದು. ಅದು ಸ್ವಲ್ಪ ಕಡಿಮೆ ಈಶ್ವರನಂತೆಯೇ ಸರ್ವಶಕ್ತವಾಗುವುದು, ಸರ್ವವ್ಯಾಪಿಯಾಗುವುದು. ಇವನೇ ಪೂಜಿಸುವವನು. ಹಾಗಾದರೆ ಪೂಜೆ ಮಾಡಿಸಿಕೊಳ್ಳುವವನು ಯಾರು? ಅವನೇ ಸ್ವಯಂ ಭಗವಂತ, ಸರ್ವವ್ಯಾಪಿಯಾದ, ಸರ್ವಜ್ಞನಾದ ಪ್ರಭು, ಎಲ್ಲಕ್ಕಿಂತ ಹೆಚ್ಚಾಗಿ ಅವನು ಪ್ರೇಮಸ್ವರೂಪಿ. ಈ ಪರಿಪೂರ್ಣತೆಯನ್ನು ಆತ್ಮವು ಹೇಗೆ ಪಡೆಯುವುದು? ಪೂಜೆಯಿಂದ.</p>
	</section>
	<section class="level1 unnumbered" epub:type="chapter" role="doc-chapter" id="id-008">
		<h1 class="level1-title" epub:type="title">ಬಾಹ್ಯಪೂಜೆ <sup><a epub:type="noteref" href="999-aside.xhtml#id-001-22">*</a></sup></h1>
		<p>(೧೯೦೦ರ ಏಪ್ರಿಲ್ ೧೦ರಂದು ಪ್ಯಾನ್‌ಫ್ರಾನ್ಸಿಸ್ಕೋ ಪ್ರದೇಶದಲ್ಲಿ ನೀಡಿದ ಪ್ರವಚನ )</p>
		<p>ಯಾರು ಬೈಬಲನ್ನು ಅಧ್ಯಯನ ಮಾಡಿರುವರೊ ಅವರಿಗೆ, ಯಹೂದ್ಯರ ಚರಿತ್ರೆಯಲ್ಲಿ ಹೂದ್ಯರ ಭಾವನೆಗಳೆಲ್ಲ ಎರಡು ಬಗೆಯ ಗುರುಗಳಿಂದ ಬಂದಿವೆ ಎಂಬುದು ಗೊತ್ತಾಗುವುದು, ಅವರೇ ಪೂಜಾರಿಗಳು ಮತ್ತು ಪ್ರವಾದಿಗಳು, ಪೂಜಾರಿಗಳು ಸಂಪ್ರದಾಯದ ಪ್ರತಿನಿಧಿಗಳು; ಪ್ರವಾದಿಗಳು ಪ್ರಗತಿಪರ ಶಕ್ತಿಯ ಪ್ರತಿನಿಧಿಗಳು, ಹೇಗೋ ಸಂಪ್ರದಾಯಬದ್ಧವಾದ ಬಾಹ್ಯಾಚಾರ ನುಸುಳಿಕೊಂಡು ಬರುವುದು, ಎಲ್ಲವನ್ನೂ ಕೇವಲ ಬಾಹ್ಯಾಚಾರ ಆಕ್ರಮಿಸುವುದು. ಇದು ಪ್ರತಿಯೊಂದು ದೇಶದಲ್ಲಿಯೂ ಮತ್ತು ಧರ್ಮದಲ್ಲಿಯೂ ನಿಜ. ಅನಂತರ ಕೆಲವರು ಹೊಸ ಮಹಾತ್ಮರು, ಹೊಸ ಆದರ್ಶಗಳೊಡನೆ ಬರುವರು. ಅವರು ಸಮಾಜಕ್ಕೆ ಹೊಸ ಭಾವನೆಗಳನ್ನು, ಆದರ್ಶಗಳನ್ನು ಬೋಧಿಸಿ, ಅವನ್ನು ಮುಂದಕ್ಕೆ ತರುವರು. ಕೆಲವು ತಲೆಮಾರುಗಳ ಒಳಗೆ ಅವರ ಅನುಯಾಯಿಗಳು ತಮ್ಮ ಗುರುಗಳಲ್ಲಿ ಎಷ್ಟು ಶ್ರದ್ಧೆಯುಳ್ಳವರಾಗುವರು ಎಂದರೆ, ಬೇರೇನನೂ ಅವರು ಗಮನಿಸುವುದೇ ಇಲ್ಲ. ಈಗಿನ ಕಾಲದ ಅತಿ ಪ್ರಗತಿಪರರಾದ ಬೋಧಕರೆ ಕೆಲವು ವರ್ಷಗಳ ನಂತರ ಕೇವಲ ಸಂಪ್ರದಾಯ ಬದ್ದರಾದ ಪುರೋಹಿತರಾಗುವರು. ಪ್ರಗತಿಗಾಮಿಗಳಾದ ವಿಚಾರಶೀಲರೆ ಕೆಲವು ಕಾಲದ ಮೇಲೆ, ತಮಗಿಂತ ಮುಂದುವರಿದು ಹೋಗುವವನನ್ನು ತಡೆಗಟ್ಟುವರು: ತಾವು ಎಷ್ಟು ದೂರ ಹೋಗಿರುವರೊ ಅದನ್ನು ಮಾರಿ ಯಾರೂ ಹೋಗದಂತೆ ಅವರು ನೋಡಿಕೊಳ್ಳುವರು. ಈಗಿರುವ ಪರಿಸ್ಥಿತಿಯಲ್ಲಿ ಅವರು ತೃಪ್ತರಾಗುವರು.</p>
		<p>ಪ್ರತಿಯೊಂದು ದೇಶದಲಿ ಯೂ, ಪ್ರತಿಯೊಂದು ಧರ್ಮದಲಿ ಯ ಪ್ರಗತಿಗಾಮಿಗಳಾದ ತತ್ತ್ವಗಳ ಮೂಲಕ ಕೆಲಸಮಾಡುವ ಶಕ್ತಿ ಧರ್ಮದ ಮೂಲಕ ವ್ಯಕ್ತವಾಗುವುದು. ಸಿದ್ದಾಂತಗಳು, ಶಾಸ್ತ್ರಗಳು, ಕೆಲವು ನಿಯಮಾವಳಿಗಳು, ಕೆಲವು ಚಲನವಲನಗಳು, ಕುಳಿತುಕೊಳ್ಳುವುದು, ಏಳುವುದು ಇವುಗಳೆಲ್ಲ ಪೂಜೆಯ ಪ್ರಪಂಚಕ್ಕೆ ಸೇರಿದವುಗಳೆ, ಜನಸಾಧಾರಣರಿಗೆ ಗ್ರಹಿಸಲು ಸುಲಭಸಾಧ್ಯವಾಗುವುದಕ್ಕಾಗಿ ಆಧ್ಯಾತ್ಮಿಕ ಪೂಜೆ ಸ್ಕೂಲರೂಪವನ್ನು ತಾಳುವುದು. ಯಾವ ದೇಶದಲ್ಲಿಯಾದರೂ ಆಗಲಿ ಬಹುಪಾಲು ಜನರು ಆತ್ಮವನ್ನು ಆತ್ಮದಂತೆ ಪೂಜಿಸಲಾರರು. ಇದು ಇನ್ನೂ ಸಾಧ್ಯವಾಗಿಲ್ಲ. ಇದು ಎಲ್ಲರಿಗೂ ಸಾಧ್ಯವಾಗುವಂತಹ ಸಮಯ ಎಂದಾದರೂ ಬರುವುದೇನೊ ನನಗೆ ಗೊತ್ತಿಲ್ಲ. ಈ ನಗರದಲ್ಲಿ ಎಷ್ಟು ಸಾವಿರ ಜನ ದೇವರನ್ನು ಆಧ್ಯಾತ್ಮಿಕ ದೃಷ್ಟಿಯಿಂದ ಪೂಜಿಸಬಲ್ಲರು? ಬಹಳ ವಿರಳ ಅಂತಹವರ ಸಂಖ್ಯೆ. ಇದು ಅವರಿಗೆ ಸಾಧ್ಯವಿಲ್ಲ. ಅವರು ಇಂದ್ರಿಯ ಪ್ರಪಂಚದಲ್ಲಿ ಜೀವಿಸುತ್ತಿರುವರು. ಅವರಿಗೆ ನಿರ್ದಿಷ್ಟವಾದ ಸ್ಕೂಲವಾದ ಭಾವನೆಗಳನ್ನು ಕೊಡಬೇಕಾಗುವುದು. ದೈಹಿಕವಾಗಿ ಅವರಿಗೆ ಏನನ್ನಾದರೂ ಮಾಡಲು ಹೇಳಬೇಕು. ಇಪ್ಪತ್ತು ಸಲ ಏಳುವಂತೆ ಹೇಳಿ, ಇಪ್ಪತ್ತು ಸಲ ಕುಳಿತುಕೊಳ್ಳುವಂತೆ ಹೇಳಿ. ಒಂದು ಮೂಗಿನ ಮೂಲಕ ಉಸಿರನ್ನು ತೆಗೆದುಕೊಂಡು,</p>
		<p>ಮತ್ತೊಂದು ಮೂಗಿನ ಮೂಲಕ ಉಸಿರನ್ನು ಬಿಡಲು ಹೇಳಿ, ಅವರು ಅದನ್ನು ಅರ್ಥಮಾಡಿಕೊಳ್ಳಬಲ್ಲರು. ಆಧ್ಯಾತ್ಮಿಕ ಆದರ್ಶಗಳನ್ನು ಅವರು ಗ್ರಹಿಸಲೇ ಆರರು. ಇದು ಅವರ ತಪ್ಪಲ್ಲ. ನಿಮಗೆ ದೇವರನ್ನು ಆಧ್ಯಾತ್ಮಿಕ ದೃಷ್ಟಿಯಿಂದ ಪೂಜಿಸಲು ಸಾಧ್ಯವಾದರೆ ಒಳ್ಳೆಯದು ! ಆದರೆ ಇದು ಸಾಧ್ಯವಾಗದ ಒಂದು ಕಾಲ ನಿಮಗೆ ಇತ್ತು. ಜನರು ಅನಾಗರಿಕರಾಗಿದ್ದರೆ, ಅವರ ಧಾರ್ಮಿಕಭಾವನೆ ಅನಾಗರಿಕವಾಗಿರುತ್ತದೆ; ಅವರ ಆಚಾರ ವ್ಯವಹಾರಗಳು ಕೂಡ ಸ್ಕೂಲವಾಗಿರುತ್ತವೆ. ಜನರು ಸುಸಂಸ್ಕೃತರಾಗಿದ್ದರೆ, ನಾಜೂಕಾಗಿದ್ದರೆ, ಅವರ ಆದರ್ಶಗಳು ಕೂಡ ಸೂಕ್ಷ್ಮವಾಗಿರುತ್ತವೆ. ಬಾಹ್ಯ ಆಚಾರಗಳು ಇರಲೇಬೇಕಾಗುವುದು. ಆದರೆ ಕಾಲಕ್ಕೆ ತಕ್ಕಂತೆ ಅವು ಬದಲಾಗುತ್ತವೆ.</p>
		<p>ಬಾಹ್ಯಸಾಧನಗಳನ್ನು, ಪೂಜಿಸುವುದನ್ನು ಮಹಮ್ಮದೀಯರಷ್ಟು ವಿರೋಧಿಸಿದವರು ಮತ್ತೊಬ್ಬರಿರಲಿಲ್ಲ. ಇದೊಂದು ಅತಿ ವಿಚಿತ್ರವಾದ ಸಂಗತಿ ಆಗಿದೆ. ಮಹಮ್ಮದೀಯರು ಧರ್ಮದಲ್ಲಿ ಚಿತ್ರಗಳನ್ನಾಗಲಿ, ವಿಗ್ರಹಗಳನ್ನಾಗಲಿ, ಸಂಗೀತವನ್ನಾಗಲಿ-ಎಲ್ಲವನ್ನೂ ಬಹಿಷ್ಕರಿಸಿದರು. ಇವೆಲ್ಲಾ ಬಾಹ್ಯಾಚಾರಕ್ಕೆ ಒಯ್ಯುವುವು ಎಂದು ಭಾವಿಸಿದರು. ಪುರೋಹಿತನು ಸಭಿಕರ ಎದುರಿಗೆ ನಿಲ್ಲುವುದಿಲ್ಲ. ಅವನೇನಾದರೂ ಹಾಗೆ ಮಾಡಿದರೆ, ಅವನು ತನ್ನನ್ನು ತಾನು ಪ್ರತ್ಯೇಕಿಸಿಕೊಂಡಂತೆ ಆಗುವುದು. ಅವನು ಅವರನ್ನು ಎದುರಿಗೆ ನೋಡದೆ ಇದ್ದರೆ ಯಾವ ಅಪಾಯವೂ ಇಲ್ಲ. ಆದರೂ ಮಹಮ್ಮದ್ ಕಾಲವಾಗಿ ಎರಡು ಶತಮಾನಗಳು ಆಗುವುದಕ್ಕೆ ಮುಂಚೆಯೇ ಮಹಾತ್ಮರ ಪೂಜೆ ತಲೆದೋರಿತು. ಇಲ್ಲಿ ಮಹಾತ್ಮನ ಬೆರಳಿದೆ ! ಅಲ್ಲಿ ಅವನ ಚರ್ಮವಿದೆ! ಹೀಗೆಯೇ ಇವುಗಳೆಲ್ಲ ಪ್ರಾರಂಭವಾದುವು. ಬಾಹ್ಯಪೂಜೆ, ನಾವು ಸಾಗಿ ಹೋಗಬೇಕಾದ ಒಂದು ಹಂತ. ಆದಕಾರಣ ಅದಕ್ಕೆ ವಿರೋಧವಾಗಿ ನಾವು ಹೋರಾಡದೆ, ಪೂಜೆಯಲ್ಲಿ ಶ್ರೇಷ್ಠವಾದುದನ್ನು ತೆಗೆದುಕೊಂಡು ಅದರ ಹಿಂದೆ ಇರುವ ತತ್ವವನ್ನು ಪರಿಶೀಲನೆ ಮಾಡೋಣ.</p>
		<p>ಅತ್ಯಂತ ಕೆಳಮಟ್ಟದ ಪೂಜೆಯೇ ಮರಗಳ ಮತ್ತು ಕಲ್ಲಿನ ಪೂಜೆ, ಅಸಂಸ್ಕೃತರಾದ ಒಡ್ಡು ಜನರು, ಯಾವುದನ್ನಾದರೂ ತೆಗೆದುಕೊಂಡು ಅದಕ್ಕೆ ತಮ್ಮ ಕೆಲವು ಭಾವನೆಗಳನ್ನು ಬೆರಸುತ್ತಾರೆ. ಇದು ಅವರಿಗೆ ಸಹಾಯಮಾಡುವುದು. ಅವರು ಒಂದು ಮೂಳೆಯ ಚೂರನ್ನು ಅಥವಾ ಕಲ್ಲನ್ನು ಪೂಜಿಸಬಹುದು. ಯಾವ ಅನಾಗರಿಕ ಪೂಜಾವಿಧಾನದಲ್ಲಿಯೂ ಮನುಷ್ಯ, ಕಲ್ಲನ್ನು ಕಲ್ಲಿನಂತೆ ಅಥವಾ ಮರವನ್ನು ಮರದಂತೆ ಪೂಜಿಸಿಲ್ಲ. ನಿಮ್ಮ ವ್ಯವಹಾರ ಜ್ಞಾನದಿಂದ ನಿಮಗೆ ಇದು ಗೊತ್ತಾಗುವುದು: ವಿದ್ವಾಂಸರು ಕೆಲವು ವೇಳೆ, 'ಜನರು ಕಲ್ಲನ್ನು ಪೂಜಿಸುವರು, ಮರವನ್ನು ಪೂಜಿಸುವರು? ಎಂದು ಹೇಳಬಹುದು. ಇವೆಲ್ಲ ಅಜ್ಞಾನ, ಮರಗಳ ಪೂಜೆ ಮಾನವಕೋಟಿ ಸಾಗಿಹೋದ ಒಂದು ಪೂಜಾಸ್ಥಿತಿ. ಎಂದೂ ಮನುಷ್ಯ ಅಧ್ಯಾತ್ಮವನ್ನಲ್ಲದೆ ಬೇರೆ ಯಾವುದನ್ನೂ ಪೂಜಿಸಲಿಲ್ಲ. ಅವನು ಆತ್ಮ, ಅಧ್ಯಾತ್ಮವನ್ನಲ್ಲದೆ ಬೇರೆ ಯಾವುದನ್ನೂ ಅವನು ಅರಿಯಲಾರ. ಅಧ್ಯಾತ್ಮವನ್ನು ಜಡವಸ್ತುವಿನಂತೆ ಪೂಜಿಸುವ ತಪ್ಪನ್ನು ದಿವ್ಯಾತ್ಮನಾದ ಮಾನವ ಎಂದೂ ಮಾಡಿಲ್ಲ. ಇಲ್ಲಿ ಮನುಷ್ಯ ಕಲ್ಲನ್ನು ಆತ್ಮನಂತೆ ಗ್ರಹಿಸಿದನು,</p>
		<p>ಮರವನ್ನು ಆತ್ಮನಂತೆ ಗ್ರಹಿಸಿದನು. ದೇವರ ಯಾವುದೊ ಅಂಶ ಕಲ್ಲಿನಲ್ಲಿ ಮತ್ತು ಮರದಲ್ಲಿ ಇದೆ ಎಂದು ಅವನು ಭಾವಿಸಿದನು. ಆ ಕಲ್ಲಿಗೆ, ಮರಕ್ಕೆ ಒಂದು ಆತ್ಮವಿದೆ ಎಂದು ಭಾವಿಸಿದನು.</p>
		<p>ಮರದ ಪೂಜೆ ಮತ್ತು ಹಾವಿನ ಪೂಜೆ ಯಾವಾಗಲೂ ಒಟ್ಟಿಗೆ ಹೋಗುವುದು. ಜ್ಞಾನದ ಮರವೊಂದಿದೆ. ಅದು ಯಾವಾಗಲೂ ಇರಲೇಬೇಕಾಗುವುದು. ಆ ಮರಕ್ಕೂ ಹಾವಿಗೂ ಹೇಗೊ ಸಂಬಂಧ ಬಂದು ಹೋಗಿದೆ. ಇದು ಅತ್ಯಂತ ಪುರಾತನವಾದ ಪೂಜೆ. ಅಲ್ಲಿ ಕೂಡ ಯಾವುದೋ ಒಂದು ಮರವನ್ನು, ಯಾವುದೋ ಒಂದು ಬಗೆಯ ಕಲ್ಲನ್ನು ಪೂಜಿಸುವರೆ ವಿನಃ ಎಲ್ಲಾ ಮರಗಳನ್ನು ಮತ್ತು ಕಲ್ಲುಗಳನ್ನು ಪೂಜಿಸುವುದಿಲ್ಲ. - ಬಾಹ್ಯಪೂಜೆಯಲ್ಲಿ ಸ್ವಲ್ಪ ಉತ್ತಮಮಟ್ಟದ ಪೂಜೆಯೇ, ಪೂರ್ವಿಕರ ಮತ್ತು ದೇವತೆಗಳ ಮೂರ್ತಿಗಳ ಪೂಜೆ, ತೀರಿಹೋದ ಮನುಷ್ಯರ ವಿಗ್ರಹಗಳನ್ನು ಮತ್ತು ಕಾಲ್ಪನಿಕ ದೇವರುಗಳ ವಿಗ್ರಹಗಳನ್ನು ಮಾಡಿ ಜನರು ಅವುಗಳನ್ನು ಪೂಜಿಸುವರು. ಅದಕ್ಕಿಂತ ಉತ್ತಮವಾದುದೇ ಭಗವದ್ ಭಕ್ತರಾದ ತ್ತೀರಿಹೋದ ಉತ್ತಮ ಸ್ತ್ರೀ ಪುರುಷರ ವಿಗ್ರಹಗಳು, ಜನರು ಅವರ ಅವಶೇಷಗಳನ್ನು ಪೂಜಿಸುವರು. ಮಹಾತ್ಮರ ಮಹಿಮೆ ಅವರ ಅವಶೇಷಗಳಲ್ಲಿರುವುದೆಂದೂ, ಅದು ಅವರಿಗೆ ಸಹಾಯ ಮಾಡುವುದೆಂದೂ ಅವರು ಭಾವಿಸುವರು. ಮಹಾತ್ಮರ ಮೂಳೆಯನ್ನು ಮುಟ್ಟಿದರೆ ಅವರ ಕಾಯಿಲೆಯು ಗುಣವಾಗುವುದೆಂದು ಭಾವಿಸುವರು. ಮೂಳೆ ಹಾಗೆ ಗುಣ ಮಾಡುವುದೆಂದು ಅಲ್ಲ, ಅಲ್ಲಿ ವಾಸಿಸುವ ಮಹಾತ್ಮನ ಮಹಿಮೆ ಗುಣಮಾಡುವುದೆಂದು ಭಾವಿಸುವರು.</p>
		<p>ಇವುಗಳೆಲ್ಲಾ ಕೆಳಮಟ್ಟದ ಪೂಜೆಗಳಾದರೂ ಪೂಜೆಗಳೇ. ನಾವುಗಳೆಲ್ಲ ಇವುಗಳ ಮೂಲಕ ಸಾಗಿಹೋಗಬೇಕಾಗಿದೆ. ಯುಕ್ತಿಯ ದೃಷ್ಟಿಯಿಂದ ಮಾತ್ರ ಅವು ಅಷ್ಟು ಶ್ರೇಷ್ಠವಲ್ಲ. ನಾವು ನಮ್ಮ ಮನಸ್ಸಿನಲ್ಲಿ ಅವುಗಳಿಂದ ಪಾರಾಗಲಾರೆವು, ನೀವು ಒಬ್ಬ ಮನುಷ್ಯನಿಂದ, ಅವನ ಮಹಾತ್ಮರನ್ನು ಮತ್ತು ವಿಗ್ರಹಗಳನ್ನೆಲ್ಲ ಕಸಿದುಕೊಂಡು ಅವನನ್ನು ದೇವಸ್ಥಾನಕ್ಕೆ ಹೋಗಲು ಬಿಡದೇ ಇದ್ದರೂ ಅವನು ಎಲ್ಲಾ ದೇವತೆಗಳನ್ನು ಕಲ್ಪಿಸಿಕೊಳ್ಳುವನು. ಅದನ್ನು ಅವನು ಮಾಡದೇ ವಿಧಿಯಿಲ್ಲ. ಎಂಭತ್ತು ವರ್ಷದ ಒಬ್ಬ ವೃದ್ದ, ತಾನು ದೇವರನ್ನು, ದೊಡ್ಡ ಗಡ್ಡದಿಂದ ಕೂಡಿದ, ಮುಗಿಲಿನ ಮೇಲೆ ಕುಳಿತಿರುವ ಒಬ್ಬ ವೃದ್ದನಂತೆ ಅಲ್ಲದೆ ಬೇರೆ ರೀತಿ ಕಲ್ಪಿಸಿಕೊಳ್ಳಲು ಸಾಧ್ಯವೇ ಇಲ್ಲವೆಂದು ಹೇಳಿದನು. ಇದು ಏನನ್ನು ತೋರುವುದು ? ಅವನಿನ್ನೂ ಪೂರ್ಣ ವಿದ್ಯಾವಂತ ನಾಗಿರಲಿಲ್ಲ. ಅವನು ಮಾನವ ಆಕಾರದ ಮೂಲಕ ಅಲ್ಲದೆ ಬೇರೆ ಯಾವ ವಿಧವಾಗಿಯೂ ಏನನ್ನೂ ಕಲ್ಪಿಸಿಕೊಳ್ಳಲಾರದವನಾಗಿದ್ದನು.</p>
		<p>ಇದಕ್ಕಿಂತ ಮೇಲಿನ ಮಟ್ಟದ ಮತ್ತೊಂದು ವಿಧದ ಪೂಜೆ ಇದೆ. ಅದೇ ಪ್ರತೀಕದ ಪೂಜೆ, ಅಲ್ಲಿ ಇನ್ನೂ ಆಕಾರಗಳು ಇವೆ. ಆದರೆ ಅವು ಮರಗಿಡಗಳಲ್ಲ, ಕಲ್ಲು ಅಲ್ಲ, ವಿಗ್ರಹವಲ್ಲ, ಯಾವ ಸಾಧುವಿನ ಅವಶೇಷಗಳೂ ಅಲ್ಲ. ಅವು ಕೇವಲ ಪ್ರತೀಕಗಳು. ಪ್ರಪಂಚದಲ್ಲೆಲ್ಲ ಎಷ್ಟೋ ಬಗೆಯ ಪ್ರತೀಕಗಳಿವೆ. ವೃತ್ತವು ಅನಂತಕ್ಕೆ ಒಂದು ಮಹಾ</p>
		<p>ಪ್ರತೀಕವಾಗಿದೆ. ಚೌಕದ ಪ್ರತೀಕವಿದೆ. ಪ್ರಖ್ಯಾತವಾದ ಶಿಲುಬೆಯ ಚಿಹ್ನೆಯಿದೆ. S ಮತ್ತು 2 ಅಕ್ಷರಗಳನ್ನು ಹೋಲುವ ಒಂದನ್ನೊಂದು ಸಂಧಿಸುತ್ತಿರುವ ಸ್ವಸ್ತಿಕದ ಪ್ರತೀಕಗಳಿವೆ.</p>
		<p>ಕೆಲವರು ಪ್ರತೀಕಗಳಲ್ಲಿ ಏನನ್ನೂ ನೋಡಬಾರದೆಂದು ಶಪಥ ತೊಡುವರು. ಮತ್ತೆ ಕೆಲವರು ಎಲ್ಲಾ ವಿಧವಾದ, ಅರ್ಥವಿಲ್ಲದ, ಏನೇನನ್ನೋ ಅಲ್ಲಿ ನೋಡಲು ಇಚ್ಛಿಸುವರು. ನೀವು ಅವರಿಗೆ ಸರಳವಾದ ಸತ್ಯಗಳನ್ನು ಹೇಳಿದರೆ ಅವರು ಅದನ್ನು ಒಪ್ಪಿಕೊಳ್ಳುವುದಿಲ್ಲ. ಮನುಷ್ಯನ ಸ್ವಭಾವವೇ ಇದು. ನೀವು ಅವರಿಗೆ ಎಷ್ಟು ಕಡಮೆ ಅರ್ಥವಾದರೆ, ನೀವು ಅವರ ಪಾಲಿಗೆ ಅಷ್ಟು ಶ್ರೇಷ್ಠ ವ್ಯಕ್ತಿಗಳಾಗುತ್ತೀರಿ. ಪ್ರತಿಯೊಂದು ದೇಶದಲ್ಲಿಯೂ, ಪ್ರತಿಯೊಂದು ಕಾಲದಲ್ಲಿಯೂ, ಇಂತಹ ಉಪಾಸಕರು ಕೆಲವು ರೇಖಾಚಿತ್ರಗಳು, ಆಕಾರಗಳು - ಇವುಗಳಿಗೆ ಮನಸೋಲುವರು. ರೇಖಾಗಣಿತ ದೊಡ್ಡ ಶಾಸ್ತ್ರ ವಾಗುವುದು. ಜನರಲ್ಲಿ ಬಹುಮಂದಿಗೆ ಇದರ ಗಂಧವೇ ಇರುವುದಿಲ್ಲ. ರೇಖಾಶಾಸ್ತ್ರಜ್ಞನು ಒಂದು ಚೌಕಟ್ಟನ್ನು ಬರೆದು ನಾಲ್ಕು ಮೂಲೆಗಳಲ್ಲಿ ಏನೇನನ್ನೋ ಉಚ್ಚಾರ ಮಾಡಿದರೆ, ಈ ಪ್ರಪಂಚವೇ ಬದಲಾಗುವುದು, ಸ್ವರ್ಗದ ಬಾಗಿಲೇ ತೆರೆಯುವುದು, ದೇವರೇ ಇಲ್ಲಿಗೆ ಇಳಿದುಬಂದು ನಾವು ಹೇಳಿದಂತೆ ಕೇಳುವನು ಎಂದು ಭಾವಿಸಿದ್ದರು. ಹಗಲು ರಾತ್ರಿ ಅವುಗಳನ್ನು ಅಧ್ಯಯನ ಮಾಡುತ್ತಿರುವ ಎಷ್ಟೋ ಮಂದಿ ಹುಚ್ಚರ ತಂಡ ಈಗಲೂ ಇದೆ. ಇವುಗಳೆಲ್ಲ ಒಂದು ಬಗೆಯ ರೋಗ, ಇವುಗಳೆಲ್ಲ ತತ್ವಜ್ಞಾನಿಗೆ ಅಲ್ಲ, ಕೇವಲ ವೈದ್ಯನಿಗೆ.</p>
		<p>ನಾನು ಹಾಸ್ಯ ಮಾಡುತ್ತಿರುವೆನು. ಆದರೆ ನನಗೆ ದುಃಖವಾಗಿದೆ. ಭರತ ಖಂಡದಲ್ಲಿ ಈ ಜಾಡ್ಯ ತುಂಬಾ ದಾರುಣವಾಗಿದೆ. ಇವುಗಳೆಲ್ಲ ಕ್ಷಯಿಸುತ್ತಿರುವ, ಬಂಧನದಲ್ಲಿರುವ ಜನಾಂಗದ ಚಿಹ್ನೆ, ಪತನಸೂಚಕ, ಅಂಜಿಕೆಯ ಲಕ್ಷಣ. ಜೀವನದ ಲಕ್ಷಣ, ಓಜಸ್ಸಿನ ಲಕ್ಷಣ, ಭರವಸೆಯ ಲಕ್ಷಣ, ಆರೋಗ್ಯದ ಲಕ್ಷಣ, ಪ್ರತಿಯೊಂದು ಒಳ್ಳೆಯದರ ಲಕ್ಷಣ ಶಕ್ತಿ. ಬದುಕಿರುವವರೆಗೆ ದೇಹದಲ್ಲಿ ಶಕ್ತಿ ಇರಬೇಕು, ಮನಸ್ಸಿನಲ್ಲಿ ಶಕ್ತಿ ಇರಬೇಕು, ಕೈಕಾಲುಗಳಲ್ಲಿ ಶಕ್ತಿ ಇರಬೇಕು. ಕೆಲಸಕ್ಕೆ ಬಾರದ ಗೊಣಗಾಟಗಳಿಂದ ಆಧ್ಯಾತ್ಮಿಕ ಶಕ್ತಿಯನ್ನು ಗಳಿಸಲೆತ್ನಿಸುವುದರಲ್ಲಿ, ಭಯ ಇದೆ. ನಾನು ಇಂತಹ ಸಂಕೇತಗಳನ್ನು ಹೇಳುತ್ತಿರುವುದು. ಆದರೆ ಸಂಕೇತಗಳಲ್ಲಿ ಸ್ವಲ್ಪ ಸತ್ಯವಿದೆ. ಸ್ವಲ್ಪ ಸತ್ಯಾಂಶವಿಲ್ಲದ ಯಾವ ಸುಳೂ ಇರಲಾರದು. ಮೂಲವಸ್ತುವಿಲ್ಲದೆ ಅನುಕರಣ ಸಾಧ್ಯವಿಲ್ಲ. - ಬೇರೆ ಬೇರೆ ಧರ್ಮಗಳಲ್ಲಿ ಸಂಕೇತಗಳ ಪೂಜೆಗಳು ಜಾರಿಯಲ್ಲಿವೆ. ಇವೆಲ್ಲ ಹೊಸದು, ಶಕ್ತಿಯಿಂದ ಕೂಡಿವೆ, ಕಾವ್ಯಮಯವಾಗಿವೆ, ಮತ್ತು ಆರೋಗ್ಯದಿಂದ ಕೂಡಿವೆ. ಲಕ್ಷಾಂತರ ಜನರ ಮನಸ್ಸಿನಲ್ಲಿ ಶಿಲುಬೆಗೆ ಇರುವ ಅದ್ಭುತವಾದ ಶಕ್ತಿಯಲ್ಲಿರುವ ನಂಬಿಕೆಯನ್ನು ಕುರಿತು ಆಲೋಚಿಸಿ ನೋಡಿ. ಈ ಒಂದು ಸಂಕೇತದ ಆಕರ್ಷಣೆಯನ್ನು ಕುರಿತು ಚಿಂತಿಸಿ ನೋಡಿ. ಜಗತ್ತಿನಲ್ಲಿ ಎಲ್ಲಾ ಕಡೆಗಳಲ್ಲಿಯೂ ಒಳ್ಳೆಯ ಮಹತ್ತಾದ ಸಂಕೇತಗಳು ಇವೆ. ಅವು ಆತ್ಮಶಕ್ತಿಯನ್ನು ವಿವರಿಸುತ್ತವೆ. ಮನಸ್ಸನ್ನು ಒಂದು ಸ್ಥಿಮಿತಕ್ಕೆ</p>
		<p>ತರುತ್ತವೆ. ಸಾಧಾರಣವಾಗಿ ಇವು ಅದ್ಭುತವಾದ ಶ್ರದ್ಧೆಯನ್ನು ಮತ್ತು ಭಕ್ತಿಯನ್ನು ಹುಟ್ಟಿಸುವುವು.</p>
		<p>ಪಾಟೆಸ್ಟೆಂಟರನು ಕಾಥೋಲಿಕ್ ಪಂಗಡದೊಂದಿಗೆ ಹೋಲಿಸಿ ನೋಡಿ. ಕಳೆದ ನಾಲ್ಕುನೂರು ವರುಷಗಳಿಂದ ಇವೆರಡು ಪಂಗಡಗಳಲ್ಲಿ ಯಾವುದು ಹೆಚ್ಚು ಧರ್ಮವೀರರನ್ನು ಮತ್ತು ಮಹಾತ್ಮರನ್ನು ಸೃಷ್ಟಿಸಿರುವುದು? ಕ್ಯಾಥೋಲಿಕ್ ಪಂಗಡದಲ್ಲಿ ಜಾರಿಯಲ್ಲಿರುವ ಹಲವಾರು ಆಚಾರ ಗಳಿಂದ ಜನರು ಅದ್ಭುತವಾಗಿ ಆಕರ್ಷಿತರಾಗುವರು. ಆ ಬೆಳಕು, ಧೂಪ, ಕ್ಯಾಂಡಲ್, ಪಾದ್ರಿಗಳ ನಿಲುವಂಗಿ ಇವು ಅದ್ಭುತವಾಗಿ ಪರಿಣಾಮಕಾರಿಯಾಗಿವೆ. ಪ್ರಾಟೆಸ್ಟೆಂಟರಲ್ಲಿ ಯಾವ ಕಾವ್ಯವೂ ಇಲ್ಲ, ಅದು ನಿಸ್ಸಾರವಾಗಿದೆ. ಪ್ರಾಟೆಸ್ಟೆಂಟರು ಎಷ್ಟೋ ಹೊಸ ವಿಷಯಗಳನ್ನು ಸಾಧಿಸಿರುವರು. ಕ್ಯಾಥೋಲಿಕ್ ಜನರಿಗಿಂತ ಹೆಚ್ಚಾಗಿ ಕೆಲವು ವಿಷಯಗಳಲ್ಲಿ ಹೆಚ್ಚು ಸ್ವಾತಂತ್ರ್ಯವನ್ನು ಕೊಟ್ಟಿರುವರು. ಆದುದರಿಂದ ಅವರಲ್ಲಿ ಭಾವನೆ ಸ್ಪಷ್ಟವಾಗಿ ತಿಳಿಯಾಗಿರಬಹುದು. ಇದೇನೋ ಬಹಳ ಒಳ್ಳೆಯದು. ಆದರೆ ಅವರು ಎಷ್ಟೋ ವಿಷಯಗಳನ್ನು ಕಳೆದುಕೊಂಡಿರುವರು. ಚರ್ಚಿನಲ್ಲಿರುವ ಚಿತ್ರಗಳನ್ನು ತೆಗೆದುಕೊಳ್ಳಿ. ಇವು ಕಾವ್ಯಮಯವಾಗಿ ಚಿತ್ರಿಸಲು ಮಾಡಿದ ಪ್ರಯತ್ನ, ಕಾವ್ಯಕ್ಕೆ ನಮ್ಮ ಮನಸ್ಸು ಕಾತರಿಸಿದರೆ ಏತಕ್ಕೆ ಅದನ್ನು ಪಡೆಯಬಾರದು ? ಜೀವನಕ್ಕೆ ಏನು ಬೇಕೋ ಅದನ್ನು ಏತಕ್ಕೆ ಕೊಡಬಾರದು? ನಮಗೆ ಸಂಗೀತ ಬೇಕಾಗಿದೆ. ಪ್ರಸ್ಪಿಟೇರಿಯನ್ನರು ಸಂಗೀತಕ್ಕೂ ವಿರೋಧವಾಗಿದ್ದರು. ಅವರು ಮಹಮ್ಮದೀಯರಂತೆ. ಎಲ್ಲಾ ಕಾವ್ಯಗಳನ್ನೂ ನಾಶಮಾಡಿ, ಎಲ್ಲಾ ಬಾಹ್ಯಾಚಾರಗಳನ್ನೂ ನಾಶಮಾಡಿ ಅನಂತರ ಅವರು ಸಂಗೀತವನ್ನು ತಯಾರುಮಾಡುವರು. ಅವು ಕೇವಲ ಪಂಚೇಂದ್ರಿಯಗಳಿಗೆ ಪ್ರಿಯವಾಗಿರುತ್ತವೆ ಅಷ್ಟೆ. ಅವರೆಲ್ಲ ಒಟ್ಟು ಸೇರಿ ವೇದಿಕೆಯ ಮೇಲೆ ಒಂದು ಬೆಳಕಿನ ಕಿರಣಕ್ಕಾಗಿ ಎಷ್ಟು ವ್ಯಥೆಪಡುತ್ತಾರೆ ಎಂಬುದನ್ನು ನಾನು ನೋಡಿರುವೆನು.</p>
		<p>ಜೀವಿಯು ಬಾಹ್ಯಪ್ರಪಂಚದಲ್ಲಿ ಬೇಕಾದಷ್ಟು ಕಾವ್ಯವನ್ನು ಮತ್ತು ಧರ್ಮವನ್ನು ಪಡೆಯಲಿ. ಏತಕ್ಕೆ ಪಡೆಯಬಾರದು? ನೀವು ಬಾಹ್ಯಪೂಜೆಗೆ ವಿರೋಧವಾಗಿ ಹೋರಾಡಲಾರಿರಿ. ಅದು ಪುನಃ ನಮ್ಮನ್ನು ಗೆಲ್ಲುವುದು. ಕ್ಯಾಥೋಲಿಕರು ಏನು ಮಾಡುತ್ತಾರೊ ಅದನ್ನು ನೀವು ಮೆಚ್ಚದೇ ಇದ್ದರೆ ಅದಕ್ಕಿಂತ ಉತ್ತಮವಾದುದನ್ನು ಮಾಡಿ. ನಾವು ಹಾಗೆ ಉತ್ತಮವಾದುದನ್ನು ಮಾಡುವುದಿಲ್ಲ. ಅಥವಾ ಆಗಲೇ ಇರುವ ಕಾವ್ಯಭಾಗವನ್ನು ಸ್ವೀಕರಿಸುವುದೂ ಇಲ್ಲ. ಇದೊಂದು ಅತಿ ಶೋಚನೀಯ ಸ್ಥಿತಿ. ಕಾವ್ಯ ನಮ್ಮ ಜೀವನಕ್ಕೆ ಅತ್ಯಾವಶ್ಯಕ. ನೀವು ಪ್ರಪಂಚದಲ್ಲಿ ಶ್ರೇಷ್ಠ ತತ್ತ್ವಜ್ಞಾನಿಗಳಾಗಿರಬಹುದು. ಆದರೆ ತಮ್ಮವೇ ಶ್ರೇಷ್ಠವಾದ ಕಾವ್ಯ. ಅದು ನೀರಸವಲ್ಲ. ಅದು ವಸ್ತುಗಳ ಸಾರ. ಸತ್ಯವು ದೈತ ಭಾವನೆಗಳೆಲ್ಲಕ್ಕಿಂತಲೂ ಹೆಚ್ಚು ಕಾವ್ಯಮಯವಾಗಿದೆ.</p>
		<p>ಧರ್ಮಕ್ಷೇತ್ರದಲ್ಲಿ ಪಾಂಡಿತ್ಯಕ್ಕೆ ಅವಕಾಶವಿಲ್ಲ. ಹಲವರಿಗೆ ಪಾಂಡಿತ್ಯವು ದಾರಿಯಲ್ಲಿನ ಒಂದು ಆತಂಕ. ಒಬ್ಬನು ಪ್ರಪಂಚದಲ್ಲಿರುವ ಪುಸ್ತಕ ಭಂಡಾರದ</p>
		<p>ಪುಸ್ತಕಗಳನ್ನೆಲ್ಲ ಓದಿರಬಹುದು. ಆದರೂ ಅವನು ಸ್ವಲ್ಪವೂ ಆಧ್ಯಾತ್ಮಿಕ ವ್ಯಕ್ತಿಯಾಗದೆ ಇರಬಹುದು. ಆದರೆ ಮತ್ತೊಬ್ಬನಿಗೆ ತನ್ನ ಸಹಿಯನ್ನು ಕೂಡ ಮಾಡಲು ಬರದೆ ಇರಬಹುದು. ಆದರೆ ಅವನು ಆಧ್ಯಾತ್ಮಿಕ ವಿಷಯಗಳನ್ನು ಗ್ರಹಿಸಬಲ್ಲ ಮತ್ತು ಅವನ್ನು ಸಾಕ್ಷಾತ್ಕಾರಮಾಡಿಕೊಳ್ಳಬಲ್ಲ. ನಮ್ಮ ಆಂತರಿಕ ಅನುಭವವೇ ಧರ್ಮದ ಸರ್ವಸ್ವ. ನಾನು ಪುರುಷಸಿಂಹರನ್ನು ಮಾಡುವ ಧರ್ಮವನ್ನು ಕುರಿತು ಹೇಳುತ್ತಿರುವೆನು, ಗ್ರಂಥಗಳು ಮೂಢನಂಬಿಕೆಗಳು ಮತ್ತು ಸಿದ್ಧಾಂತಗಳು - ಇವನ್ನು ಹೇಳುತ್ತಿಲ್ಲ. ಯಾರು ತಮ್ಮಲ್ಲಿಯೇ ಅನಂತಾತ್ಮನನ್ನು ಸಾಕ್ಷಾತ್ಕಾರ ಮಾಡಿಕೊಂಡಿರುವರೋ ಅವರನ್ನು ಕುರಿತು ಹೇಳುತ್ತಿರುವೆನು.</p>
		<p>ನಾನು ಇಡಿಯ ಜೀವನ ಯಾರ ಪದತಳದಲ್ಲಿ ಕುಳಿತೆನೊ, ಅವರ ಕೆಲವು ಭಾವನೆಗಳನ್ನು ಮಾತ್ರ ಬೋಧಿಸಲು ಯತ್ನಿಸುತ್ತಿರುವೆನು. ಅವರಿಗೆ ತಮ್ಮ ಹೆಸರನ್ನು ಕೂಡ ಸರಿಯಾಗಿ ಬರೆಯಲು ಬರುತ್ತಿರಲಿಲ್ಲ. ನನ್ನ ಜೀವನದಲ್ಲಿ ಇಂತಹ ಮತ್ತೊಬ್ಬರನ್ನು ನಾನು ಕಂಡಿಲ್ಲ. ನಾನು ಪ್ರಪಂಚವನ್ನೆಲ್ಲ ಸಂಚಾರ ಮಾಡಿರುವೆನು. ಅವರನ್ನು ಕುರಿತು ಚಿಂತಿಸಿದಾಗ ನಾನು ಮೂರ್ಖನಂತೆ ತೋರುವೆನು. ಏಕೆಂದರೆ ನಾನು ಪುಸ್ತಕಗಳನ್ನು ಓದಬೇಕೆಂದಿರುವೆನು. ಅವರು ಯಾವ ಪುಸ್ತಕವನ್ನೂ ಓದಿದವರಲ್ಲ. ಅವರು ಇತರರು ಊಟಮಾಡಿದ ತಟ್ಟೆಯನ್ನು ನೆಕ್ಕಲು ಇಚ್ಚಿಸಲಿಲ್ಲ. ಆದಕಾರಣವೆ ಅವರ ಜೀವನವೇ ಒಂದು ಸ್ವತಂತ್ರವಾದ ಪುಸ್ತಕವಾಗಿತ್ತು. ನಾನು ಜೀವನವೆಲ್ಲ ಜಾಕ್ ಏನು ಹೇಳಿದ, ಐದು ವರ್ಷಗಳ ಹಿಂದೆ ಜಾಕ್ ಏನು ಹೇಳಿದ ಎಂದು ಹೇಳುತ್ತಿರುವೆನು. ನಾನೇ ಏನನ್ನೂ ಹೇಳುವುದಿಲ್ಲ. ಇಪ್ಪತ್ತೈದು ವರ್ಷಗಳ ಹಿಂದೆ ಜಾನ್ ಏನು ಹೇಳಿದ, ಜಾನ್ ಏನು ಹೇಳಿದ ಎಂಬುದನ್ನು ಈಗ ಹೇಳಿದರೆ ಅದರಲ್ಲಿ ದೊಡ್ಡಸ್ತಿಕೆ ಏನು ಇದೆ? ನೀನು ಏನು ಹೇಳಬೇಕೆಂದಿರುವೆಯೊ ಅದನ್ನು ಹೇಳು. - ಪಾಂಡಿತ್ಯದಿಂದ ಏನೂ ಪ್ರಯೋಜನವಿಲ್ಲ ಎಂಬುದನ್ನು ತಿಳಿಯಿರಿ. ಪಾಂಡಿತ್ಯ ದಿಂದ ನೀವು ಭಾಂತರಾಗಿರುವಿರಿ. ಇದು ನಮ್ಮ ಮನಸ್ಸನ್ನು ಪುಷ್ಟಿಗೊಳಿಸುವುದು, ಅದಕ್ಕೆ ಒಂದು ಶಿಸ್ತನ್ನು ಕೊಡುವುದು. ಇವಿಷ್ಟೇ ಪಾಂಡಿತ್ಯದಿಂದಾಗುವ ಪ್ರಯೋಜನ. ನಾವು ಯಾವಾಗಲೂ ಇನ್ನೊಬ್ಬರು ಹೇಳಿರುವುದನ್ನು ಸ್ವೀಕರಿಸುವುದರಿಂದ ನಮಗೆ ಅಜೀರ್ಣವಾಗದೇ ಇದ್ದರೆ ಅದು ಹೆಚ್ಚು. ಪಾಂಡಿತ್ಯದ ಸಂಪಾದನೆಯನ್ನು ನಿಲ್ಲಿಸೋಣ. ಗ್ರಂಥಗಳನ್ನೆಲ್ಲ ಬೆಂಕಿಗೆ ಹಾಕಿ, ನಮ್ಮ ವ್ಯಕ್ತಿತ್ವವನ್ನು ಕುರಿತು ವಿಚಾರ ಮಾಡೋಣ. ನೀವೆಲ್ಲ ಮಾತನಾಡಿ, ನಿಮ್ಮ ವ್ಯಕ್ತಿತ್ವಕ್ಕೆ ಭಂಗ ತಂದುಕೊಳ್ಳುತ್ತಿರುವಿರಿ. ಇತರರು ಹೇಳುವುದನ್ನು ಸುಮ್ಮನೆ ಸ್ವೀಕರಿಸಿ ವ್ಯಕ್ತಿತ್ವವನ್ನು ಪ್ರತಿಕ್ಷಣವೂ ಕಳೆದು ಕೊಳ್ಳುತ್ತಿರುವಿರಿ. ನಾನು ಬೋಧಿಸುವುದನ್ನು ಯಾರಾದರೂ ನಂಬಿದರೆ ನನಗೆ ವ್ಯಥೆಯಾಗುವುದು. ನೀವೇ ಸ್ವತಂತ್ರವಾಗಿ ಯೋಚಿಸುವ ಸ್ವಭಾವವನ್ನು ಕೆರಳಿಸಬೇಕೆಂಬುದು ನನ್ನ ಇಚ್ಛೆ, ನನ್ನ ಇಚ್ಚೆಯೇ ಸ್ತ್ರೀ ಪುರುಷರಿಗೆ ಹೇಳಬೇಕೆಂಬುದು, ಒಂದು ಕುರಿಯ ಮಂದೆಗಲ್ಲ. ಸ್ತ್ರೀ ಪುರುಷರು ಎಂದರೆ ಒಂದು ವ್ಯಕ್ತಿಯಾಗಿರುವವರು, ದಾರಿಯಲ್ಲಿ ಸಿಕ್ಕುವ ಚಿಂದಿಬಟ್ಟೆಗಳನ್ನೆಲ್ಲ ಮನೆಗೆ ತಂದು ಅದರಿಂದ ಒಂದು ಬೊಂಬೆಯನ್ನು ಮಾಡುವುದಕ್ಕೆ ನೀವೇನು ಆಡುವ ಮಕ್ಕಳಲ್ಲ.</p>
		<p>ಇದೇನೊ ಕಲಿಯುವುದಕ್ಕೆ ದೊಡ್ಡ ಸ್ಥಳ ! ಮನುಷ್ಯನನ್ನು ವಿಶ್ವವಿದ್ಯಾನಿಲಯಕ್ಕೆ ಸೇರಿಸುವರು. ಅವನಿಗೆ ಮಿಸ್ಟರ್ ಬ್ಲಾಂಕ್ ಏನು ಹೇಳಿರುವನೋ ಅದೆಲ್ಲ ಗೊತ್ತಿದೆ. ಆದರೆ ಮಿಸ್ಟರ್ ಬ್ಲಾಂಕ್ ಏನನ್ನೂ ಹೇಳಲಿಲ್ಲ. ನನಗೆ ಏನಾದರೂ ಅವಕಾಶ ಇದ್ದರೆ ಪ್ರಾಧ್ಯಾಪಕನಿಗೆ “ನೀನು ಹೊರಡು, ನಿನಗೆ ಏನೂ ಗೊತ್ತಿಲ್ಲ' ಎನ್ನುತ್ತಿದ್ದೆ. ಏನಾದರೂ ಆಗಲಿ ವ್ಯಕ್ತಿತ್ವವನ್ನು ರಕ್ಷಿಸಿಕೊಳ್ಳಬೇಕು ಎಂಬುದನ್ನು ಗಮನದಲ್ಲಿಡಿ. ನಿಮಗೆ ಇಚ್ಛೆ ಇದ್ದರೆ ತಪ್ಪನ್ನಾದರೂ ಕುರಿತು ಯೋಚಿಸಿ, ಸತ್ಯ ನಿಮಗೆ ದೊರಕುವುದೊ ಇಲ್ಲವೊ, ಅದನ್ನು ಲೆಕ್ಕಿಸಬೇಕಾಗಿಲ್ಲ. ಮುಖ್ಯ ಉದ್ದೇಶವೇ ಮನಸ್ಸಿಗೆ ತರಬೇತಿಯನ್ನು ಕೊಡುವುದು. ಯಾವ ಸತ್ಯವನ್ನು ನೀವು ಮತ್ತೊಬ್ಬರಿಂದ ಸ್ವೀಕರಿಸುವಿರೋ ಅದೆಂದಿಗೂ ನಿಮ್ಮದಾಗಲಾರದು. ನೀವು ನನ್ನ ಬಾಯಿಯ ಮೂಲಕ ಸತ್ಯವನ್ನು ಅರಿಯಲಾರಿರಿ. ಯಾರೂ ಮತ್ತೊಬ್ಬರಿಗೆ ಕಲಿಸಲಾರರು. ನೀವೇ ಸತ್ಯವನ್ನು ಸಾಕ್ಷಾತ್ಕಾರಮಾಡಿಕೊಂಡು ನಿಮ್ಮ ಸ್ವಭಾವಕ್ಕೆ ಅನುಗುಣವಾಗಿ ಅದನ್ನು ವ್ಯಕ್ತಪಡಿಸಬೇಕಾಗಿದೆ. ಪ್ರತಿಯೊಬ್ಬರೂ ಒಂದು ವ್ಯಕ್ತಿಯಾಗಲು ಪ್ರಯತ್ನಿಸಬೇಕು. ಬಲಿಷ್ಠರಾಗಿ, ನಿಮ್ಮ ಕಾಲಿನ ಮೇಲೆ ನೀವೇ ನಿಂತುಕೊಂಡು, ನಿಮ್ಮ ಭಾವನೆಗಳನ್ನು ನೀವೇ ಯೋಚಿಸುವಂತೆ ಆಗಬೇಕು. ನಿಮ್ಮ ಆತ್ಮವನ್ನು ನೀವೇ ಸಾಕ್ಷಾತ್ಕಾರ ಮಾಡಿಕೊಳ್ಳಬೇಕು. ಇತರರ ಸಿದ್ದಾಂತವನ್ನು ಸ್ವೀಕರಿಸಿ ಪ್ರಯೋಜನವಿಲ್ಲ. ಜೈಲಿನಲ್ಲಿರುವ ಸಿಪಾಯಿಗಳಂತೆ ಒಟ್ಟಿಗೆ ಎದು ನಿಲ್ಲು ವುದು, ಒಟ್ಟಿಗೆ ಕುಳಿತುಕೊಳ್ಳುವುದು, ಎಲ್ಲರೂ ಒಂದೇ ಬಗೆಯ ಆಹಾರವನ್ನು ತೆಗೆದುಕೊಳ್ಳುವುದು, ಎಲ್ಲರೂ ಏಕಕಾಲದಲ್ಲೇ ತಲೆಯನ್ನು ಅಲ್ಲಾಡಿಸುವುದು, ಇವುಗಳಿಂದ ಪ್ರಯೋಜನವಿಲ್ಲ. ವೈವಿಧ್ಯವೇ ಜೀವನದ ಚಿಹ್ನೆ. ಒಂದೇ ಸಮನಾಗಿರುವುದು ಮೃತ್ಯುವಿನ ಚಿಹ್ನೆ.</p>
		<p>ನಾನು ಒಮ್ಮೆ ಇಂಡಿಯಾದೇಶದಲ್ಲಿ ಒಂದು ನಗರದಲ್ಲಿದ್ದೆ. ಒಬ್ಬ ವೃದ್ದ ನನ್ನ ಬಳಿಗೆ ಬಂದನು. ಆತನು 'ಸ್ವಾಮಿ, ನನಗೆ ಮಾರ್ಗವನ್ನು ತೋರಿ' ಎಂದು ಕೇಳಿಕೊಂಡ. ಆತನು ಎದುರಿಗೆ ಇರುವ ಮೇಜಿನಷ್ಟು ನಿರ್ಜಿವ ವಾಗಿದ್ದುದನ್ನು ಕಂಡೆ. ಆಧ್ಯಾತ್ಮಿಕವಾಗಿ ಮತ್ತು ಮಾನಸಿಕವಾಗಿ ಆ ಮನುಷ್ಯ ನಿಜವಾಗಿಯೂ ನಿರ್ಜಿವವಾಗಿದ್ದ. ನಾನು ಹೇಳುವುದನ್ನು ನೀನು ಮಾಡ ಬಲ್ಲೆಯಾ ? ನೀನು ಕದಿಯಬಲ್ಲೆಯಾ ? ನೀನು ಮದ್ಯಪಾನ ಮಾಡಬಲ್ಲೆಯಾ? ಮಾಂಸವನ್ನು ತಿನ್ನಬಲ್ಲೆಯಾ?' ಎಂದು ಕೇಳಿದೆ. ಆ ಮನುಷ್ಯ ಏನು ಸ್ವಾಮಿ ನೀವು ಬೋಧಿಸುತ್ತಿರುವುದು ?” ಎಂದು ಆಶ್ಚರ್ಯಪಟ್ಟ. ಅದಕ್ಕೆ ನಾನು ಅವನಿಗೆ “ಈ ಗೋಡೆ ಎಂದಾದರೂ ಕದಿಯಿತೆ ? ಈ ಗೋಡೆ ಎಂದಾದರೂ ಮದ್ಯವನ್ನು ಕುಡಿಯಿತೆ ?'' ಎಂದು ಪ್ರಶ್ನಿಸಿದೆ. “ಇಲ್ಲ”, ಎಂದ ಅವನು. ಮನುಷ್ಯ ಕದಿಯುವನು, ಮದ್ಯವನ್ನು ಕುಡಿಯುವನು, ಆದರೆ ಅವನು ದೇವರೂ ಆಗಬಲ್ಲ. 'ನನ್ನ ಸಖನೆ ನೀನು ಗೋಡೆಯಲ್ಲ ಎಂಬುದು ನನಗೆ ಗೊತ್ತಿದೆ. ಏನನ್ನಾದರೂ ಮಾಡು, ಏನನ್ನಾದರೂ ಮಾಡು'' ಎಂದೆ. ಆ ಮನುಷ್ಯ ಏನನ್ನಾದರೂ ಕದಿಯಲು ಪ್ರಾರಂಭಿಸಿದರೆ ಮುಕ್ತಿಯ ಕಡೆ ಹೋಗಬಲ್ಲ ಎಂಬುದನ್ನು ನಾನು ಕಂಡೆ.</p>
		<p>ಎಲ್ಲರೂ ಒಂದೇ ಮಾತನ್ನು ಆಡುತ್ತಿರುವುದು, ಎಲ್ಲರೂ ಒಟ್ಟಿಗೆ ಏಳುವುದು, ಕುಳಿತುಕೊಳ್ಳುವುದು, ಇವುಗಳನ್ನು ಮಾಡುತ್ತಿರುವಾಗ ನಿಮ್ಮನ್ನು ಒಂದು ವ್ಯಕ್ತಿ ಎಂದು ಹೇಗೆ ಕರೆಯಬಹುದು? ಇದು ಸಾವಿನ ದಾರಿ, ನಿಮ್ಮ ಆತೊದಾರಕಾಗಿ ಏನನ್ನಾದರೂ ಮಾಡಿ. ನಿಮಗೆ ಮನಸ್ಸು ಬಂದರೆ ತಪ್ಪನ್ನಾದರೂ ಮಾಡಿ, ಅಂತೂ ಏನನ್ನಾದರೂ ಮಾಡಿ. ನಿಮಗೆ ಸದ್ಯಕ್ಕೆ ನನ್ನನ್ನು ತಿಳಿದುಕೊಳ್ಳಲು ಆಗದೇ ಇದ್ದರೂ ಕಾಲ ಕ್ರಮೇಣ ತಿಳಿದುಕೊಳ್ಳುವಿರಿ. ಆತ್ಮವನ್ನು ವೃದ್ದಾಪ್ಯ ಆವರಿಸಿಕೊಂಡಂತೆ ಇದೆ. ಅದರ ಮೇಲೆ ಧೂಳು ಕವಿದಿದೆ. ಧೂಳನ್ನು ಮುಂಚೆ ಕೊಡವಬೇಕಾಗಿದೆ. ಅನಂತರ ನಾವು ಮುಂದುವರಿಯಬಹುದು. ಪ್ರಪಂಚದಲ್ಲಿ ಏತಕ್ಕೆ ಪಾಪವಿದೆ ಎಂಬುದು ಈಗ ನಿಮಗೆ ಅರ್ಥವಾಗುವುದು. ಮನೆಗೆ ಹೋಗಿ ಮುಸುಕಿರುವ ಧೂಳನ್ನು ಹೋಗಲಾಡಿಸುವುದರ ಬಗ್ಗೆ ಯೋಚಿಸಿ.</p>
		<p>ನಾವು ಲೌಕಿಕ ವಸ್ತುಗಳಿಗಾಗಿ ಪ್ರಾರ್ಥಿಸುವೆವು. ನಾವು ಯಾವುದನ್ನೂ ಪಡೆಯುವುದಕ್ಕಾಗಿ ವ್ಯಾಪಾರಿಯಂತೆ ದೇವರನ್ನು ಪೂಜಿಸುವೆವು, ಅನ್ನ ಬಟ್ಟೆಗಳಿಗಾಗಿ ಪ್ರಾರ್ಥಿಸುವೆವು. ಪೂಜೆಯೇನೊ ಒಳ್ಳೆಯದು. ಏನನ್ನಾದರೂ ಮಾಡುವುದು, ಏನನ್ನೂ ಮಾಡದೆ ಇರುವುದಕ್ಕಿಂತ ಮೇಲು. 'ಯಾವ ಸೋದರಮಾವನೂ ಇಲ್ಲದಿರುವುದಕ್ಕಿಂತ ಕುರುಡು ಸೋದರಮಾವ ಇರುವುದು ಮೇಲು.” ಒಬ್ಬ ಶ್ರೀಮಂತನಾದ ಯುವಕ ರೋಗಗ್ರಸ್ತನಾಗುವನು. ಅನಂತರ ಅವನು ರೋಗದಿಂದ ಪಾರಾಗುವುದಕ್ಕಾಗಿ ಬಡವರಿಗೆ ದಾನ ಮಾಡುವನು. ಅದೇನೊ ಒಳ್ಳೆಯದು, ಆದರೆ ಅದು ಇನ್ನೂ ಧರ್ಮವಾಗಿಲ್ಲ, ಆಧ್ಯಾತ್ಮಿಕ ಧರ್ಮವಾಗಿಲ್ಲ. ಇದೆಲ್ಲ ಲೌಕಿಕ ಕ್ಷೇತ್ರಕ್ಕೆ ಸಂಬಂಧಪಟ್ಟದ್ದುಯಾವುದು ಲೌಕಿಕ ಮತ್ತು ಯಾವುದು ಲೌಕಿಕವಲ್ಲ ? ಪ್ರಪಂಚವೇ ಗುರಿಯಾಗಿ, ದೇವರು ಅದಕ್ಕೆ ಸಹಾಯವಾದರೆ ಅದು ಲೌಕಿಕ, ದೇವರೇ ಗುರಿಯಾಗಿ, ಈ ಪ್ರಪಂಚಕ್ಕೆ ಆ ಗುರಿಯನ್ನು ಸಾಧಿಸಲು ಸಾಧ್ಯವಾದರೆ ಆಗ ಆಧ್ಯಾತ್ಮಿಕ ಜೀವನ ಪ್ರಾರಂಭವಾಗಿದೆ.</p>
		<p>ಯಾರಿಗೆ ಇನ್ನೂ ಈ ಲೋಕವೇ ಬೇಕಾಗಿದೆಯೋ, ಅವರ ಸ್ವರ್ಗವೆಲ್ಲ ಈಗಿರುವ ಸ್ಥಿತಿಯ ಮುಂದುವರಿಯುವಿಕೆ, ಗತಿಸಿ ಹೋದವರನ್ನೆಲ್ಲ ಅಲ್ಲಿ ಅವನು ನೋಡಲು ಇಚ್ಛಿಸುವನು. ಪುನಃ ಅವನು ಅಲ್ಲಿ ಸುಖವಾಗಿ ಕಾಲವನ್ನು ಕಳೆಯಲು ಇಚ್ಚಿಸುವನು.</p>
		<p>ಗತಿಸಿ ಹೋದವರನ್ನು ಪುನಃ ನಮ್ಮ ಕಣ್ಣೆದುರಿಗೆ ತರಬಲ್ಲ ಮಾಧ್ಯಮವಾಗುವ ವ್ಯಕ್ತಿಯಾದ (medium) ಹೆಂಗಸೊಬ್ಬಳಿದ್ದಳು. ಅವಳು ತುಂಬಾ ಸ್ಕೂಲ ಕಾಯದವಳು. ಆದರೂ ಅವಳನ್ನು 'ಮಾಧ್ಯಮಾ' ಎಂದು ಕರೆಯುತ್ತಿದ್ದರು. ಇದು ಬಹಳ ಒಳ್ಳೆಯದು ! ಆ ಹೆಂಗಸಿಗೆ ನನ್ನ ಮೇಲೆ ವಿಶ್ವಾಸವಿತ್ತು. ಅವಳು ಒಂದು ದಿನ ನನ್ನನ್ನು ಆಹ್ವಾನಿಸಿದಳು. ಪ್ರೇತಗಳೆಲ್ಲ ನನ್ನನ್ನು ಆದರದಿಂದ ಕಂಡವು. ನನಗೆ ಒಂದು ವಿಚಿತ್ರವಾದ ಅನುಭವ ಆಯಿತು. ಪ್ರೇತಗಳು ಬರುವ ಅರ್ಧರಾತ್ರಿಯ ಸಮಯ, ಅದು. ಮಾಧ್ಯಮವಾಗಿದ್ದ ವ್ಯಕ್ತಿ ಹೇಳಿತು: ''ಇಲ್ಲಿ ಒಂದು ಪ್ರೇತ ನಿಂತಿರುವುದನ್ನು ನಾನು ನೋಡುತ್ತಿರುವೆ. ಆ</p>
		<p>ಪ್ರೇತ ನನಗೆ ಆ ಬೆಂಚಿನ ಮೇಲೆ ಒಬ್ಬ ಹಿಂದೂ ಭದ್ರ ಮನುಷ್ಯನು ಕುಳಿತಿರುವನು ಎಂದು ಹೇಳುತ್ತದೆ. ನಾನು ಎದ್ದು ನಿಂತು, "ಇದನ್ನು ಹೇಳುವುದಕ್ಕೆ ಯಾವ ಪ್ರೇತವೂ ಬೇಕಾಗಿಲ್ಲ !” ಎಂದೆ.</p>
		<p>ಒಬ್ಬ ಯುವಕ ಅಲ್ಲಿದ್ದ. ಅವನು ವಿದ್ಯಾವಂತ, ಬುದ್ದಿವಂತ, ಅವನಿಗೆ ಮದುವೆ ಆಗಿತ್ತು. ಅವನು ತನ್ನ ಗತಿಸಿಹೋದ ತಾಯಿಯನ್ನು ನೋಡಬೇಕೆಂದು ಬಂದಿದ್ದ. ಮಾಧ್ಯಮವಾಗಿದ್ದ ವ್ಯಕ್ತಿ ಇಂತಹವನ ತಾಯಿ ಇಲ್ಲಿರುವಳು ಎಂದು ಹೇಳಿತು. ಆ ಯುವಕ ನನಗೆ ತನ್ನ ತಾಯಿಯ ವಿಷಯವನ್ನು ಹೇಳುತ್ತಿದ್ದ. ಅವಳು ಸಾಯುವ ಸಮಯದಲ್ಲಿ ಬಹಳ ತೆಳ್ಳಗಿದ್ದಳು. ಆದರೆ ತೆರೆಯ ಹಿಂದಿನಿಂದ ಬಂದ ತಾಯಿಯ ಪ್ರೇತವಾದರೋ ! ನೀವು ಅದನ್ನು ನೋಡಬೇಕಿತ್ತು ! ಆ ಯುವಕ ಏನು ಮಾಡುತ್ತಾನೋ ನಾನು ನೋಡಬೇಕೆಂದು ಇದ್ದೆ. ನನಗೆ ಆಶ್ಚರ್ಯವಾಯಿತು. ಆ ಮನುಷ್ಯ ನೆಗೆದು ಆ ಪ್ರೇತದ ಹತ್ತಿರ ಹೋಗಿ ಅದನ್ನು ಆಲಿಂಗಿಸಿಕೊಂಡನು. ''ತಾಯಿ, ಪ್ರೇತಲೋಕದಲ್ಲಿ ನೀನೆಷ್ಟು ಮೈತುಂಬಿಕೊಂಡಿರುವಿ !” ಎಂದನು. ನಾನು ಇಲ್ಲಿ ಇದ್ದುದು ಸಾರ್ಥಕ ವಾಯಿತು, ಮನುಷ್ಯನ ಸ್ವಭಾವವನ್ನು ತಿಳಿದುಕೊಳ್ಳಲು ಇದು ಸಹಾಯಮಾಡುವುದು ಎಂದುಕೊಂಡೆ.</p>
		<p>ನಮ್ಮ ಬಾಹ್ಯಪೂಜೆಗೆ ಈಗ ಮರಳೋಣ. ಈ ಜೀವನಕ್ಕಾಗಿ, ಈ ಪ್ರಪಂಚಕ್ಕಾಗಿ ದೇವರನ್ನು ಪೂಜಿಸುವುದು ಬಹಳ ಕೀಳು ದರ್ಜೆಯ ಪೂಜೆ ಮಾನವರಲ್ಲಿ ಬಹುಮಂದಿಗೆ ಈ ಮಾಂಸದ ಮುದ್ದೆಗಿಂತ, ಇಂದ್ರಿಯಗಳ ಸುಖಕ್ಕಿಂತ ಮೇಲಾಗಿರುವ ಯಾವುದನ್ನೂ ಗ್ರಹಿಸಲು ಅಸಾಧ್ಯ. ಈ ಜೀವನದಲ್ಲಿಯೂ ಈ ಬಡ ಪ್ರಾಣಿಗಳ ಸುಖವೆಲ್ಲ ಇರುವುದು ಪ್ರಾಣಿಗಳಂತೆ ಇಂದ್ರಿಯಗಳಲ್ಲಿ, ಅವರು ಪ್ರಾಣಿಗಳನ್ನು ತಿನ್ನುವರು. ಅವರು ತಮ್ಮ ಮಕ್ಕಳನ್ನು ಪ್ರೀತಿಸುತ್ತಾರೆ. ಇದಿಷ್ಟೇ ಮನುಷ್ಯನ ಮಹಿಮೆ ! ನಾವು ಸರ್ವಶಕ್ತನಾದ ಪರಮಾತ್ಮನನ್ನು ಪೂಜಿಸುತ್ತೇವೆ. ಇದು ಏತಕ್ಕೆ? ನಮಗೆ ಪ್ರಾಪಂಚಿಕ ವಸ್ತುಗಳನ್ನು ಕೊಡುವುದಕ್ಕೆ ಮತ್ತು ನಮ್ಮನ್ನು ರಕ್ಷಿಸುವುದಕ್ಕೆ ಒಬ್ಬನು ಬೇಕಾಗಿರುವುದರಿಂದ, ಅಂದರೆ ನಾವು ಪಶುಪಕ್ಷಿಗಳಿಗಿಂತ ಮೇಲೆ ಹೋಗಿಲ್ಲ ಎಂದಾಯಿತು. ನಾವು ಅವುಗಳಿಗಿಂತ ಮೇಲಲ್ಲ. ಅವುಗಳಿಗಿಂತ ಉತ್ತಮವಾಗಿರುವುದೇನೂ ನಮಗೆ ಗೊತ್ತಿಲ್ಲ. ಇದು ತುಂಬ ಶೋಚನೀಯ, ನಮಗೆ ಇನ್ನೂ ಹೆಚ್ಚು ತಿಳಿವಳಿಕೆ ಬೇಕಾಗಿದೆ ! ಪ್ರಾಣಿಗಳಿಗೆ ನಮ್ಮಂತೆ ಒಬ್ಬ ದೇವರಿಲ್ಲ. ಅದೇ ನಮಗೂ ಅವುಗಳಿಗೂ ಇರುವ ವ್ಯತ್ಯಾಸ, ಪ್ರಾಣಿಗಳಿಗೆ ಇರುವಂತೆ ನಮಗೂ ಪಂಚೇಂದ್ರಿಯ ಗಳಿವೆ. ಆದರೆ ಅವುಗಳ ಇಂದ್ರಿಯಗಳು ನಮ್ಮ ಇಂದ್ರಿಯಗಳಿಗಿಂತ ಚುರುಕಾಗಿವೆ. ನಾಯಿಯು ಮೂಳೆಯನ್ನು ಯಾವ ಆನಂದದಿಂದ ಕಡಿಯುವುದೋ ಅದೇ ಆನಂದದಿಂದ ನಾವು ಊಟ ಮಾಡಲಾರೆವು. ನಮಗಿಂತ ಅವಕ್ಕೆ ಜೀವನದಲ್ಲಿ ಹೆಚ್ಚು ಸಂತೋಷವಿದೆ. ಆ ದೃಷ್ಟಿಯಿಂದ ನಾವು ಪ್ರಾಣಿಗಳಿಗಿಂತಲೂ ಸ್ವಲ್ಪ ಕಡಮೆ - ಪ್ರಕೃತಿಯ ಶಕ್ತಿ ನಿಮ್ಮ ಮೇಲೆ ಚೆನ್ನಾಗಿ ಪರಿಣಾಮಕಾರಿಯಾಗುವುದಕ್ಕಾಗಿ ನೀವು ಏನು ಬೇಕಾದರೂ ಆಗಲು ಬಯಸುವಿರಿ. ನೀವು ಕೂಲಂಕಷವಾಗಿ</p>
		<p>ಪರ್ಯಾಲೋಚಿಸಬೇಕಾದ ಮಹಾ ಪ್ರಶ್ನೆ ಇದು. ನಿಮಗೆ ಈ ಜೀವನ, ಈ ಪಂಚೇಂದ್ರಿಯಗಳು, ಈ ದೇಹ - ಇವು ಬೇಕೆ ? ಅಥವಾ ಇವಕ್ಕಿಂತ ಬಹಳ ಮೇಲಿರುವ ಶ್ರೇಷ್ಠವಾದ ಸ್ಥಿತಿ, ನಾವು ಪುನಃ ಅಲ್ಲಿಂದ ಜಾರಲಾರದ, ಬದಲಾಯಿಸಲಾರದ ಸ್ಥಿತಿ ಬೇಕೆ ? -</p>
		<p>- ಹಾಗೆಂದರೆ ಏನು ಅರ್ಥ? ನಾವು ದೇವರಿಗೆ, “ದೇವರೆ ನನಗೆ ಅನ್ನ ಕೊಡು, ಹಣ ಕೊಡು, ನನ್ನ ರೋಗವನ್ನು ಗುಣಮಾಡು, ಮತ್ತು ಇದನ್ನು ಮಾಡು, ಅದನ್ನು ಮಾಡು” ಎಂದು ಹೇಳಿಕೊಳ್ಳುವೆವು. ನೀವು ಹೀಗೆ ಪ್ರತಿಯೊಂದು ವೇಳೆ ಹೇಳಿದಾಗಲೂ, 'ನಾನು ದೇಹ, ಈ ದೇಹವೇ ನನ್ನ ಗುರಿ' ಎಂಬ ಭಾವಕ್ಕೆ ದಾಸರಾಗುತ್ತಿರುವಿರಿ. ನೀವು ನಿಮ್ಮ ದೇಹದ ಆಸೆಯನ್ನು ಪೂರೈಸಿಕೊಳ್ಳುವಾಗಲೆಲ್ಲ, 'ನಾನು ದೇಹ, ಆತ್ಮವಲ್ಲ ಎಂಬುದನ್ನು ನಿಮಗೆ ನೀವೇ ಹೇಳಿಕೊಳ್ಳುವಿರಿ. ಈ ದೇವರಿಗೆ ಧನವಾದ, ಸದಕೆ ಇದೊಂದು ಕನಸು ! ದೇವರಿಗೆ ಧನವಾದ, ಏಕೆಂದರೆ ಈ ಕನಸು ಮಾಯವಾಗುವುದು. ಕೊನೆಗೆ ಮೃತ್ಯು ಇರುವುದು. ಮಹಿಮಾಮಯವಾದ ಮೃತ್ಯು ಇರುವುದರಿಂದ ದೇವರಿಗೆ ಧನ್ಯವಾದ. ಏಕೆಂದರೆ ಇದು ನಮ್ಮ ಭ್ರಮೆಯನ್ನೆಲ್ಲ, ಕನಸನ್ನೆಲ್ಲ, ದೇಹ ಭಾವನೆಯನ್ನೆಲ್ಲ ನೋವನ್ನೆಲ್ಲ ಕೊನೆಗಾಣಿಸುವುದು. ಯಾವ ಕನಸೂ ಎಂದೆಂದಿಗೂ ಇರಲಾರದು. ವೇಗವಾಗಿಯೊ, ನಿಧಾನವಾಗಿಯೊ ಅದು ಕೊನೆಗಾಣಲೇ ಬೇಕು. ಯಾರೂ ತಮ್ಮ ಕನಸನ್ನು ಎಂದೆಂದಿಗೂ ಇಟ್ಟುಕೊಂಡಿರಲಾರರು. ಇದು ಹೀಗಿರುವುದರಿಂದ ದೇವರಿಗೆ ಧನ್ಯವಾದ. ಆದರೂ ಇಂತಹ ಪೂಜೆಯೂ ಕೂಡ ಸರಿಯೆ. ಹೀಗೆಯೆ ಮಾಡಿಕೊಂಡು ಹೋಗಿ, ಯಾವುದಕ್ಕಾದರೂ ಪ್ರಾರ್ಥಿಸುವುದು ಪ್ರಾರ್ಥನೆಯನ್ನೇ ಮಾಡದೆ ಇರುವುದಕ್ಕಿಂತ ಮೇಲು, ಇವುಗಳೆಲ್ಲ ನಾವು ಸಾಗಿಹೋಗಬೇಕಾದ ಮೆಟ್ಟಲುಗಳು. ಇವುಗಳೆಲ್ಲ ಪ್ರಾಥಮಿಕ ಪಾಠಗಳು. ಕ್ರಮೇಣ ಮನಸ್ಸು ಇಂದ್ರಿಯಾತೀತವಾದುದನ್ನು, ದೇಹಾತೀತವಾದುದನ್ನು, ಈ ಪ್ರಪಂಚದ ಭೋಗಕ್ಕೆ ಅತೀತವಾದುದನ್ನು ಕುರಿತು ಯೋಚಿಸುವುದು.</p>
		<p>ಮನುಷ್ಯ ಇದನ್ನು ಹೇಗೆ ಮಾಡುವನು? ಮೊದಲು ಅವನು ಆಲೋಚನಾ ಪರನಾಗುವನು. ನೀವು ಒಂದು ಸಮಸ್ಯೆಯನ್ನು ಕುರಿತು ಯೋಚಿಸತೊಡಗಿದರೆ, ಅಲ್ಲಿ ಇಂದ್ರಿಯ ಸುಖವಿರುವುದಿಲ್ಲ, ಅಲ್ಲಿ ಆಲೋಚನೆಯ ಮಹದಾನಂದವಿದೆ. ಇದೇ ಮನುಷ್ಯನನ್ನು ನಿರ್ಮಿಸುವುದು. ಒಂದು ಮಹಾಭಾವನೆಯನ್ನು ತೆಗೆದುಕೊಳ್ಳಿ. ಅದು ಆಳ ಆಳಕ್ಕೆ ಹೋಗುತ್ತ ಬರುವುದು. ಏಕಾಗ್ರತೆ ಬರುವುದು. ಆಗ ನಿಮಗೆ ದೇಹದ ಪರಿವೆಯೇ ಇರುವುದಿಲ್ಲ. ನಿಮ್ಮ ಇಂದ್ರಿಯಗಳು ಕೆಳಗೆ ನಿಲ್ಲುವುವು. ನೀವು ಎಲ್ಲಾ ವಿಧವಾದ ದೈಹಿಕಭಾವನೆಗಳಿಂದಲೂ ಮೇಲೆ ಇರುವಿರಿ. ಇಂದ್ರಿಯಗಳ ಮೂಲಕ ಯಾವುದು ವ್ಯಕ್ತವಾಗುವುದೊ ಅದೆಲ್ಲ ಯಾವುದೊ ಒಂದು ಭಾವನೆಯ ಮೇಲೆ ಕೇಂದ್ರೀಕೃತವಾಗುವುದು. ಆ ಕಾಲದಲ್ಲಿ ನೀವು ಪ್ರಾಣಿಗಳಿಗಿಂತ ಮೇಲೆ ಇರುವಿರಿ. ನಿಮ್ಮಿಂದ ಯಾರೂ ಅಪಹರಿಸಲಾರ ದಂತಹ ಅನುಭವವೊಂದು ನಿಮಗೆ ಬರುವುದು. ದೇಹಕ್ಕಿಂತ ಅತೀತವಾದುದರ</p>
		<p>ಅನುಭವ ಆಗುವುದು. ಅಲ್ಲಿಯೇ ಮನಸ್ಸಿನ ಗುರಿ ಇರುವುದು, ಇಂದ್ರಿಯ ಪ್ರಪಂಚದಲ್ಲಿ ಅಲ್ಲ.</p>
		<p>ಇಂದ್ರಿಯದ ಕ್ಷೇತ್ರದ ಮೂಲಕ ಕೆಲಸಮಾಡುತ್ತಿದ್ದರೆ, ನಿಮಗೆ ಬೇರೆ ಬೇರೆ ಕ್ಷೇತ್ರಗಳಿಗೂ ಹೋಗಲು ಸಾಧ್ಯವಾಗುವುದು. ಅನಂತರ ಈ ಪ್ರಪಂಚ ನಿಮ್ಮಿಂದ ಮಾಯವಾಗುವುದು. ಆಗ ಅನಂತಾತ್ಮನ ಕ್ಷಣಿಕ ದರ್ಶನವೊಂದು ನಿಮಗೆ ಸಿಕ್ಕುವುದು. ಅನಂತರ ನಿಮ್ಮ ಇಂದ್ರಿಯಗಳು, ಇಂದ್ರಿಯ ಸುಖ, ನಿಮ್ಮಲ್ಲಿರುವ ದೇಹಾಸಕ್ತಿ ಇವುಗಳೆಲ್ಲ ನಿಮ್ಮಿಂದ ಮಾಯವಾಗುವುವು. ಆಧ್ಯಾತ್ಮಿಕ ಪ್ರಪಂಚದಿಂದ ದೃಶ್ಯಗಳಾದ ಮೇಲೆ ದೃಶ್ಯಗಳು ಕಾಣತೊಡಗುವುವು. ಆಗ ನೀವು ಯೋಗವನ್ನು ಹೊಂದುವಿರಿ. ಅಧ್ಯಾತ್ಮ ಅಧ್ಯಾತ್ಮದಂತೆ ನಿಮ್ಮ ಕಣ್ಣಮುಂದೆ ನಿಲ್ಲುವುದು. ಆಗ ನೀವು ದೇವರನ್ನು ಅಧ್ಯಾತ್ಮದಂತೆ ಆರಾಧಿಸಬಲ್ಲಿರಿ. ಆಗ ಪೂಜೆ ಎಂದರೆ ಯಾವುದೋ ಲೌಕಿಕ ವಾದುದನ್ನು ಪಡೆಯುವುದಲ್ಲ ಎಂಬುದು ಅರ್ಥವಾಗುವುದು. ಯಥಾರ್ಥವಾಗಿ ನಮ್ಮ ಪೂಜೆ ಅನಂತಸಾಂತದ ಪೂಜೆಯಾಗಿತ್ತು. ಭಗವಂತನ ಪಾದಾರವಿಂದಗಳಲ್ಲಿ ಜೀವಾತ್ಮ ತನ್ನ ಪ್ರೇಮವನ್ನು ನಿತ್ಯ ನಿವೇದಿಸುತ್ತಿರುವುದು. 'ನೀನು, ನಾನಲ್ಲ. ನಾನೆಂಬುದು ನಾಶವಾಯಿತು. ನೀನೇ ಇರುವುದು ನಾನಲ್ಲ. ನನಗೆ ಐಶ್ವರ್ಯ ಬೇಡ. ಸೌಂದರ್ಯ ಬೇಡ, ಪಾಂಡಿತ್ಯವೂ ಬೇಡ, ನನಗೆ ಮುಕ್ತಿಯೂ ಬೇಡ. ನಿನ್ನ ಇಚ್ಚೆಯಾದರೆ ಲಕ್ಷಾಂತರ ನರಕಗಳಿಗೆ ಬೇಕಾದರೂ ಹೋಗುತ್ತೇನೆ. ನನಗೆ ಬೇಕಾಗಿರುವುದೊಂದೇ. ಅದೇ, ನೀನೇ ಎಂದೆಂದಿಗೂ ನನ್ನ ಪ್ರೇಮೇಶ್ವರನಾಗಿರುವುದು.”</p>
	</section>
	<section class="level1 unnumbered" epub:type="chapter" role="doc-chapter" id="id-009">
		<h1 class="level1-title" epub:type="title">ಪರಾಭಕ್ತಿ<sup><a epub:type="noteref" href="999-aside.xhtml#id-001-23">*</a></sup></h1>
		<p>(೧೯೦೦ರ ಏಪ್ರಿಲ್ ೧೨ ರಂದು ಸ್ಯಾನ್‌ಫ್ರಾನ್ಸಿಸ್ಕೋ ಪ್ರದೇಶದಲ್ಲಿ ನೀಡಿದ ಪ್ರವಚನ)</p>
		<p>ಪ್ರೇಮವನ್ನು ತ್ರಿಕೋನಕ್ಕೆ ಹೋಲಿಸಬಹುದು. ಅದರಲ್ಲಿ ಮೊದಲನೆಯ ಕೋನವೆ ಪ್ರೀತಿ. ಏನನ್ನೂ ಕೇಳುವುದಿಲ್ಲ. ಪ್ರೇಮ ಭಿಕ್ಷುಕನಲ್ಲ. ಭಿಕ್ಷುಕನ ಪ್ರೀತಿ ಪ್ರೀತಿಯೇ ಅಲ್ಲ. ಏನನ್ನೂ ಕೇಳದೆ ಇರುವುದೇ ಪ್ರೀತಿಯ ಮೊದಲನೆಯ ಚಿಹ್ನೆ. ಅದು ತನ್ನಲ್ಲಿರುವುದನ್ನೆಲ್ಲ ಕೊಡುವುದು. ಪ್ರೀತಿಯ ಮೂಲಕ ಪೂಜಿಸುವುದೇ ನಿಜವಾದ ಆಧ್ಯಾತ್ಮಿಕ ಪೂಜೆ. ದೇವರು ದಯಾಮಯನೆ ಮುಂತಾದ ಪ್ರಶ್ನೆಗಳನ್ನೆಲ್ಲ ಇನ್ನು ಮೇಲೆ ಹಾಕುವುದಿಲ್ಲ. ಅವನು ದೇವರು. ಅವನು ನನ್ನ ಪ್ರೇಮಮೂರ್ತಿ. ದೇವರು ಸರ್ವಶಕ್ತ, ಸರ್ವೆಶ್ವರ, ಅವನೇನು ಸಾಂತನೊ ಅಥವಾ ಅನಂತನೊ ಎಂಬುದನ್ನು ಇನ್ನು ಮೇಲೆ ಪ್ರಶ್ನಿಸುವುದೇ ಇಲ್ಲ. ಅವನು ಒಳ್ಳೆಯದನ್ನು ಕೊಟ್ಟರೆ ಸರಿ, ಇಲ್ಲದೆ ಅವನು ಕೆಟ್ಟದ್ದನ್ನು ಕೊಟ್ಟರೆ ತಾನೆ ಏನು? ಅವನು ಅನಂತ ಪ್ರೇಮಸ್ವರೂಪ ಎಂಬುದಲ್ಲದೆ ಬೇರೆ ಗುಣಗಳೆಲ್ಲ ಮಾಯವಾಗುವುವು.</p>
		<p>ಹಿಂದೆ ಭರತಖಂಡದಲ್ಲಿ ಒಬ್ಬ ಚಕ್ರವರ್ತಿ ಇದ್ದ. ಅವನು ಒಂದು ಸಲ ಬೇಟೆಗೆ ಹೋಗಿದ್ದಾಗ ಒಬ್ಬ ಮಹಾತ್ಮನನ್ನು ಕಂಡನು. ಚಕ್ರವರ್ತಿಗೆ ಇವನ ಮೇಲೆ ತುಂಬಾ ವಿಶ್ವಾಸ ಮೂಡಿತು. ಚಕ್ರವರ್ತಿ ಮಹಾತ್ಮನನ್ನು ತನ್ನ ರಾಜಧಾನಿಗೆ ಬಂದು ತನ್ನಿಂದ ಏನನ್ನಾದರೂ ಬಹುಮಾನವಾಗಿ ಸ್ವೀಕರಿಸಬೇಕೆಂದು ಕೇಳಿಕೊಂಡನು. ಮೊದಲು ಮಹಾತ್ಮನು ಅದಕ್ಕೆ ಒಪ್ಪಲಿಲ್ಲ. ಚಕ್ರವರ್ತಿ ಒತ್ತಾಯಮಾಡಿದುದರಿಂದ ಮಹಾತ್ಮನು ವಿಧಿಯಿಲ್ಲದೆ ಒಪ್ಪಬೇಕಾಯಿತು. ಮಹಾತ್ಮನು ರಾಜಧಾನಿಗೆ ಬಂದಾಗ ಚಾರರು ಚಕ್ರವರ್ತಿಗೆ ಹೋಗಿ ಹೇಳಿದರು. ಚಕ್ರವರ್ತಿ, 'ಒಂದು ನಿಮಿಷ ನಿಲ್ಲಿ, ನಾನು ಪ್ರಾರ್ಥನೆಯನ್ನು ಪೂರೈಸಿಕೊಂಡು ಬರುವೆ'' ಎಂದು ಹೇಳಿ ಕಳುಹಿಸಿದನು. ಚಕ್ರವರ್ತಿ ಹೀಗೆ ಪ್ರಾರ್ಥಿಸತೊಡಗಿದನು: 'ದೇವರೇ, ನನಗೆ ಇನ್ನೂ ಹೆಚ್ಚು ಐಶ್ವರ್ಯವನ್ನು ಕೊಡು, ಇನ್ನೂ ಹೆಚ್ಚು ರಾಜ್ಯವನ್ನು ಕೊಡು, ಆರೋಗ್ಯವನ್ನು ಕೊಡು, ಮಕ್ಕಳನ್ನು ಕೊಡು.” ಮಹಾತ್ಮನು ಎದ್ದು ನಿಂತು ಕೋಣೆಯಿಂದ ಹೊರಡುವುದಕ್ಕೆ ಅಣಿಯಾದನು. ಆಗ ಚಕ್ರವರ್ತಿ, 'ನೀವು ನನ್ನಿಂದ ಯಾವ ಬಹುಮಾನವನ್ನೂ ಸ್ವೀಕರಿಸಲಿಲ್ಲವಲ್ಲ !'' ಎಂದನು. ಅದಕ್ಕೆ ಮಹಾತ್ಮನು, “ನಾನು ಭಿಕ್ಷುಕರಿಂದ ಬೇಡುವುದಿಲ್ಲ. ನೀನೇ ಇದುವರೆಗೆ ಹೆಚ್ಚು ರಾಜ್ಯಕ್ಕಾಗಿ, ಹಣಕ್ಕಾಗಿ, ಅದಕ್ಕಾಗಿ ಇದಕ್ಕಾಗಿ ಬೇಡುತ್ತಿರುವೆ. ನೀನು ನನಗೆ ಏನನ್ನು ಕೊಡಬಲ್ಲೆ? ಮೊದಲು ನಿನ್ನ ಬಯಕೆಗಳನ್ನು ಈಡೇರಿಸಿಕೊ” ಎಂದನು.</p>
		<p>ಪ್ರೀತಿ ಎಂದಿಗೂ ಕೇಳುವುದಿಲ್ಲ. ಅದು ಯಾವಾಗಲೂ ಕೊಡುವುದು. ಯುವಕ ತನ್ನ ಪ್ರಿಯತಮೆಯ ಹತ್ತಿರ ಹೋದಾಗ, ಅವರಿಬ್ಬರಲ್ಲಿ ಯಾವ ವ್ಯಾಪಾರದ ಸಂಬಂಧವೂ ಇರುವುದಿಲ್ಲ. ಅವರಲ್ಲಿ ಪ್ರೇಮದ ಸಂಬಂಧ ಮಾತ್ರ ಇರುವುದು. ಪ್ರೀತಿ ಎಂದಿಗೂ ಬೇಡುವುದಿಲ್ಲ. ಇದರಂತೆಯೇ ನಿಜವಾದ ಆಧ್ಯಾತ್ಮಿಕ ಪೂಜೆಯ</p>
		<p>ಪ್ರಾರಂಭದಲ್ಲಿ ಯಾವ ಬೇಡುವುದೂ ಇರಲಾರದೆಂದು ನಾನು ಭಾವಿಸುತ್ತೇನೆ. ದೇವರೆ, ಇದನ್ನು ಕೊಡು, ಅದನ್ನು ಕೊಡು ಎಂಬುದನ್ನೆಲ್ಲ ನಾವು ಪೂರೈಸಿರುವೆವು. ಆಗ ಮಾತ್ರ ನಿಜವಾದ ಧರ್ಮ ಪ್ರಾರಂಭವಾಗುವುದು.</p>
		<p>ಪ್ರೇಮದ ತ್ರಿಕೋನದಲ್ಲಿ ಎರಡನೆಯ ಕೋನವೇ ಪ್ರೇಮದಲ್ಲಿ ಭಯವಿಲ್ಲ ಎಂಬುದು. ನೀನು ನನ್ನನ್ನು ಚೂರುಚೂರಾಗಿ ಕತ್ತರಿಸಬಹುದು. ಆದರೂ ನಾನು ನಿನ್ನನ್ನು ಪ್ರೀತಿಸುತ್ತೇನೆ. ದುರ್ಬಲ ಹೆಂಗಸರಾದ ನಿಮ್ಮಲ್ಲಿ ಒಬ್ಬರ ಮಗುವನ್ನು ಹುಲಿಯೊಂದು ಹಿಡಿದುಕೊಂಡಿದೆ ಎಂದು ಭಾವಿಸೋಣ. ಆಗ ನೀವು ಎಲ್ಲಿ ಇರುತ್ತೀರಿ ಎಂಬುದು ಗೊತ್ತು. ನೀವು ಹುಲಿಯನ್ನು ಎದುರಿಸುತ್ತೀರಿ. ಮತ್ತೊಂದು ಸಲ ನಾಯಿಯೊಂದು ಬೀದಿಯಲ್ಲಿ ಬೊಗಳುತ್ತಾ ಬಂದರೂ ನೀವು ಓಡಿ ಹೋಗುವಿರಿ. ಆದರೆ ಮಗು ಇದ್ದಾಗ ಒಂದು ಹುಲಿಯೇ ಬಂದು ಅದನ್ನು ಹಿಡಿದುಕೊಂಡರೂ, ನೀವು ಅದರ ಬಾಯಿಂದ ಮಗುವನ್ನು ಕೀಳಲು ಯತ್ನಿಸುವಿರಿ. ಪ್ರೀತಿಗೆ ಭಯ ಇಲ್ಲ. ಅದು ಪಾಪವನ್ನೆಲ್ಲ ಗೆಲ್ಲುವುದು. ದೇವರ ಮೇಲೆ ಇರುವ ಅಂಜಿಕೆ ಧರ್ಮದ ಪ್ರಾರಂಭ ಮಾತ್ರ, ದೇವರ ಮೇಲೆ ಇರುವ ಪ್ರೀತಿ ಧರ್ಮದ ಪರಾಕಾಷ್ಠೆ. ಎಲ್ಲಾ ಅಂಜಿಕೆಗಳೂ ಅಲ್ಲಿ ನಾಶವಾಗಿ ಹೋಗಿವೆ.</p>
		<p>- ಪ್ರೇಮದ ಮೂರನೆಯ ಕೋನವೇ, ಪ್ರೇಮವೇ ತನ್ನ ಗುರಿ ಎಂಬುದು. ಅದನ್ನು ಮತ್ತಾವುದನ್ನೂ ಪಡೆದುಕೊಳ್ಳುವುದಕ್ಕೆ ಉಪಯೋಗಿಸಿಕೊಳ್ಳಲಾರೆವು. ನಾನು ನಿನ್ನನ್ನು ಇದಕ್ಕಾಗಿ ಪ್ರೀತಿಸುತ್ತೇನೆ ಎಂದು ಹೇಳಿದರೆ ಅವನು ಪ್ರೀತಿಸುವುದಿಲ್ಲ. ಪ್ರೇಮ ಮತ್ಯಾವುದನ್ನೂ ಪಡೆಯುವುದಕ್ಕೆ ಒಂದು ಸಾಧನವಾಗಲಾರದು. ಪ್ರೇಮವೇ ಅದರ ಗುರಿಯಾಗಬೇಕು. ಪ್ರೇಮದ ಉದ್ದೇಶವೇನು? ಗುರಿಯೇನು ? ದೇವರನ್ನು ಪ್ರೀತಿಸುವುದು, ಅಷ್ಟೆ, ಒಬ್ಬ ದೇವರನ್ನು ಏತಕ್ಕೆ ಪ್ರೀತಿಸಬೇಕು ? ಅಲ್ಲಿ ಯಾವ ಉದ್ದೇಶವೂ ಇಲ್ಲ. ಏಕೆಂದರೆ ಪ್ರೀತಿಯೊಂದು ಸಾಧನವಲ್ಲ. ಒಬ್ಬನು ಪ್ರೀತಿಸಬಲ್ಲವನಾದರೆ, ಅದೇ ಮುಕ್ತಿ, ಅದೇ ಪರಿಪೂರ್ಣತೆ, ಅದೇ ಚರಮಗುರಿ. ಪ್ರೀತಿಗಿಂತ ಶ್ರೇಷ್ಠವಾಗಿರುವುದು ನಿಮಗೆ ಮತ್ತೇನು ಸಿಕ್ಕಬಲ್ಲದು?</p>
		<p>ಸಾಧಾರಣ ಜನರು ಪ್ರೀತಿ ಎಂದರೆ ಏನು ಭಾವಿಸಿಕೊಂಡಿರುವರೋ ಆ ವಿಷಯವನ್ನು ಕುರಿತು ನಾನು ಇಲ್ಲಿ ಮಾತನಾಡುತ್ತಿಲ್ಲ. ಅಲ್ಪವಾದ ದುರ್ಬಲವಾದ ಪ್ರೀತಿ ಮನೋಹರವಾಗಿರುವುದು. ಗಂಡಸು ಒಬ್ಬ ಹೆಂಗಸನ್ನು ಪ್ರೀತಿಸುತ್ತಾನೆ. ಹೆಂಗಸು ಗಂಡಸಿಗಾಗಿ ತನ್ನ ಪ್ರಾಣವನ್ನು ಕೊಡಲು ಸಿದ್ದಳಾಗಿರುವಳು. ಐದು ನಿಮಿಷಗಳಲ್ಲಿ, ಜಾನ್ ಜೇನಳನ್ನು ಒದೆಯುವುದು, ಜೇನಳು ಜಾನನ್ನು ಒದೆಯುವುದು ಸಂಭವನೀಯ. ಇದು ಕೇವಲ ಭೌತಿಕವಾದುದು, ಇಲ್ಲಿ ಯಾವ ಪ್ರೇಮವೂ ಇಲ್ಲ. ಜಾನ್‌ಗೆ ಜೇನಳನ್ನು ಹೃತೂರ್ವಕವಾಗಿ ಪ್ರೀತಿಸಲು ಸಾಧ್ಯವಾದರೆ, ಆ ಕ್ಷಣವೇ ಅವನು ಪೂರ್ಣಾತ್ಮ ನಾಗಬಲ್ಲ. ಅವನ ನಿಜವಾದ ಸ್ವಭಾವವೇ ಪ್ರೀತಿ. ಅವನು ತನ್ನಲ್ಲಿ ಪೂರ್ಣನಾಗಿರುವನು. ಸುಮ್ಮನೇ ಜೇನಳನ್ನು ಪ್ರೀತಿಸುತ್ತಿದ್ದರೆ ಅವನಿಗೆ ಯೋಗಶಕ್ಕಿಯೆಲ್ಲ ಬರುವುದು. ಅವನಿಗೆ ಯಾವ ಧರ್ಮವಾಗಲಿ ಮನಶ್ಯಾಸ್ತ್ರವಾಗಲಿ ಶ್ರುತಿಸ್ಮತಿಗಳಾಗಲಿ ತಿಳಿದಿರಬೇಕಾಗಿಲ್ಲ.</p>
		<p>ಸ್ತ್ರೀಪುರುಷರು ನಿಜವಾಗಿ ಒಬ್ಬರು ಇನ್ನೊಬ್ಬರನ್ನು ಪ್ರೀತಿಸಿದರೆ, ಯೋಗಿಗಳಿಗೆ ಇರುವ ಶಕ್ತಿಯನ್ನೆಲ್ಲ ಅವರು ಗಳಿಸಬಹುದೆಂದು ನಾನು ಭಾವಿಸುತ್ತೇನೆ. ಏಕೆಂದರೆ ಪ್ರೇಮವೇ ಸಾಕ್ಷಾತ್ ಭಗವಂತ, ದೇವರು ಸರ್ವಾಂತರ್ಯಾಮಿ. ಆದಕಾರಣವೇ ನಿಮಗೆ ಅದು ಗೊತ್ತಿರಲಿ ಬಿಡಲಿ, ನಿಮ್ಮಲ್ಲಿ ಆ ಪ್ರೀತಿ ಇದೆ.</p>
		<p>ನಾನು ಒಂದು ಸಂಜೆ, ಹುಡುಗನೊಬ್ಬ ತನ್ನ ಹುಡುಗಿಗಾಗಿ ಕಾಯುತ್ತಿರುವುದನ್ನು ನೋಡಿದೆ. ಈ ಹುಡುಗನನ್ನು ಪರೀಕ್ಷಿಸುವುದು ಒಂದು ಒಳ್ಳೆಯ ಪ್ರಯೋಗ ಎಂದು ನಾನು ಭಾವಿಸಿದೆ. ಅವನು ತನ್ನ ಪ್ರೇಮದ ತೀವ್ರತೆಯಿಂದ ದೂರದಲ್ಲಿ ಏನಾಗುವುದೋ ಅದನ್ನು ನೋಡುವ ಮತ್ತು ಕೇಳುವ ಶಕ್ತಿಯನ್ನು ಪಡೆದುಕೊಂಡನು. ಅವನು ಅರವತ್ತು ಎಪ್ಪತ್ತು ವೇಳೆ ಯಾವ ತಪ್ಪನ್ನೂ ಮಾಡಲಿಲ್ಲ. ಆ ಹುಡುಗಿಯಾದರೂ ಇನ್ನೂರು ಮೈಲಿಗಳ ಆಚೆಯಲ್ಲಿ ಇದ್ದಳು. ಅವನು, ಅವಳು ಈಗ ಹೀಗೆ ಬಟ್ಟೆ ಹಾಕಿಕೊಂಡಿರುವಳು ಅಥವಾ ಅವಳು ಈಗ ಅಲ್ಲಿಗೆ ಹೋಗುತ್ತಿರುವಳು ಎಂದು ಹೇಳುತ್ತಿದ್ದ. ನಾನು ನನ್ನ ಕಣ್ಣುಗಳಿಂದಲೇ ಇದನ್ನು ನೋಡಿರುವೆನು.</p>
		<p>ಈಗ ಬರುವ ಪ್ರಶ್ನೆಯೇ ಇದು. ನಿಮ್ಮ ಗಂಡ ದೇವರಲ್ಲವೇ? ಮಗು ದೇವರಲ್ಲವೆ? ನೀವು ನಿಮ್ಮ ಹೆಂಡತಿಯನ್ನು ಪ್ರೀತಿಸಬಲ್ಲಿರಾದರೆ, ಈ ಪ್ರಪಂಚದ ಧರ್ಮವೆಲ್ಲ ನಿಮ್ಮದಾಗುವುದು. ಧರ್ಮದ ಮತ್ತು ಯೋಗದ ಸಾರವೇ ನಿಮಗೆ ದೊರಕುವುದು.' ಆದರೆ ನೀವು ನಿಜವಾಗಿ ಪ್ರೀತಿಸಬಲ್ಲಿರಾ? ಅದೇ ಪ್ರಶ್ನೆ: ನೀವು 'ಓ, ನಾನು ನಿನ್ನನ್ನು ಪ್ರೀತಿಸುತ್ತೇನೆ. ಮೇರಿ, ನಿನಗಾಗಿ ನಾನು ಸಾಯುತ್ತಿರುವೆ' ಎನ್ನುತ್ತೀರಿ. ಆದರೆ ನೀವು, ಮೇರಿ ಮತ್ತೊಬ್ಬ ಪುರುಷನನ್ನು ಚುಂಬಿಸುತ್ತಿರುವುದನ್ನು ಕಂಡರೆ, ಅವನ ಕೊರಳನ್ನು ಕತ್ತರಿಸಲೆತ್ನಿಸುವಿರಿ, ಮೇರಿ, ತನ್ನ ಜಾನ್ ಬೇರೊಬ್ಬ ಹುಡುಗಿಯೊಂದಿಗೆ ಮಾತನಾಡುತ್ತಿರುವುದನ್ನು ಕಂಡರೆ, ಅವಳು ಆ ರಾತ್ರಿ ನಿದ್ರಿಸಲಾರಳು, ಅವಳು ಜಾನನ ಜೀವನವನ್ನು ನರಕಸದೃಶವನ್ನಾಗಿ ಮಾಡುವಳು. ಇದು ಪ್ರೀತಿಯಲ್ಲ. ಇದೊಂದು ಕಾಮ ವ್ಯಾಪಾರ, ಇದನ್ನು ಪ್ರೇಮ ಎನ್ನುವುದು ಪಾಷಂಡಿತನ, ಹಗಲು ರಾತ್ರಿ ಪ್ರಪಂಚವು ದೇವರ ಮತ್ತು ಧರ್ಮದ ವಿಷಯವಾಗಿ ಮಾತನಾಡುತ್ತಿದೆ. ಅದರಂತೆಯೇ ಪ್ರೀತಿ. ನೀವು ಎಲ್ಲವನ್ನೂ ಹಾಸ್ಯಾಸ್ಪದವನ್ನಾಗಿ ಮಾಡುತ್ತಿರುವಿರಿ. ನೀವು ಮಾಡುತ್ತಿರುವುದು ಅದನ್ನೇ. ಪ್ರತಿಯೊಬ್ಬರೂ ಪ್ರೀತಿಯ ವಿಷಯವನ್ನು ಕುರಿತು ಮಾತನಾಡುವರು. ಆದರೂ ವತ ಪತ್ರಿಕೆಗಳಲ್ಲಿ ವಿವಾಹ ವಿಚ್ಛೇದನಗಳನ್ನು ನಾವು ಓದುತ್ತೇವೆ. ನೀವು ಜಾನ್‌ನನು. ಪ್ರೀತಿಸಿದರೆ, ನೀವು ಅವನಿಗಾಗಿ ಪ್ರೀತಿಸುವಿರೋ, ಅಥವಾ ನಿಮಗಾಗಿ ಪ್ರೀತಿಸುವಿರೂ? ನೀವು ಅವನನ್ನು ನಿಮಗಾಗಿ ಪ್ರೀತಿಸಿದರೆ, ನೀವು ಜಾನನಿಂದ ಯಾವುದನ್ನಾದರೂ ನಿರೀಕ್ಷಿಸುವಿರಿ. ನೀವು ಅವನನ್ನು ಅವನಿಗಾಗಿ ಪ್ರೀತಿಸಿದರೆ, ಅವನಿಂದ ನೀವು ಯಾವುದನ್ನೂ ನಿರೀಕ್ಷಿಸುವುದಿಲ್ಲ. ಅವನು ತನಗೆ ತೋರಿದಂತೆ ಮಾಡಬಹುದು. ಆದರೂ ನೀವು ಅವನನ್ನು ಎಂದಿನಂತೆ ಪ್ರೀತಿಸುತ್ತೀರಿ.</p>
		<p>- ತ್ರಿಭುಜದ ಪ್ರೇಮ ತ್ರಿಕೋನಗಳು ಇವು. ಪ್ರೇಮವಿಲ್ಲದೆ ಇದ್ದರೆ ತಮ್ಮ ನೀರಸವಾಗುವುದು, ಮನಶ್ಯಾಸ್ತ್ರ ಕೇವಲ ಒಂದು ಸಿದ್ಧಾಂತವಾಗುವುದು, ಕರ್ಮ ಕೇವಲ ಒಂದು ದುಡಿತವಾಗುವುದು. ಪ್ರೇಮವಿದ್ದರೆ, ತತ್ಯವು ಕಾವ್ಯಮಯ ವಾಗುವುದು, ಮನಶಾಸವು ಅನುಭಾವವಾಗುವುದು. ಕರ್ಮವು ಸ್ಪಷಿಯಲೆ ಅತ್ಯಂತ ರಸಭರಿತವಾದ ಕೆಲಸವಾಗುವುದು. ಬರಿಯ ಗ್ರಂಥಗಳನ್ನು ಓದುತ್ತಿದ್ದರೆ ಒಬ್ಬನು ಶುಷ್ಕನಾಗುವನು. ಯಾರು ಜ್ಞಾನಿಯಾಗುವವನು ? ಯಾರು ಪ್ರೇಮದ ಒಂದು ಬಿಂದುವನ್ನಾದರೂ ರುಚಿ ನೋಡಿರುವನೊ ಅವನು. ಪ್ರೀತಿಯೇ ದೇವರು, ದೇವರೇ ಪ್ರೀತಿ, ಭಗವಂತನು ಸರ್ವಾಂತರ್ಯಾಮಿಯಾಗಿರುವನು. ದೇವರು ಪ್ರೇಮಸ್ವರೂಪನು ಮತ್ತು ವಿಶ್ವವ್ಯಾಪಿ ಎಂದು ಅರಿತವನಿಗೆ ತಾನು ಎಲ್ಲಿ ನಿಂತಿರುವನೋ ಅದು ಅವನಿಗೆ ಗೊತ್ತಾಗುವುದಿಲ್ಲ - ತನ್ನ ತಲೆಯ ಮೇಲೆ ನಿಂತಿರುವನೋ ಅಥವಾ ತನ್ನ ಕಾಲಮೇಲೆ ನಿಂತಿರುವನೊ ಗೊತ್ತಾಗುವುದಿಲ್ಲ. ಒಬ್ಬನ ಕೈಗೆ ಒಂದು ಮದ್ಯದ ಬುಡ್ಡಿ ಸಿಕ್ಕಿದರೆ ಅವನಿಗೆ ಎಲ್ಲಿ ನಿಂತಿರುವನೊ ಎಂಬುದು ಗೊತ್ತಾಗದೆ ಇರುವಂತೆ ನಾವು ನಿಜವಾಗಿ ದೇವರಿಗಾಗಿ ಹತ್ತು ನಿಮಿಷಗಳು ಅತ್ತರೆ, ಅನಂತರ ಮುಂದಿನ ಎರಡು ತಿಂಗಳು ನಾವು ಎಲ್ಲಿರುವೆವೊ ಅದು ನಮಗೆ ಗೊತ್ತಾಗುವುದಿಲ್ಲ; ನಾವು ಏನು ಊಟಮಾಡುತ್ತಿರುವೆವೋ ಅದನ್ನು ಕೂಡ ಗಮನಿಸುವುದಿಲ್ಲ. ನೀವು ದೇವರನ್ನು ಪ್ರೀತಿಸಿ, ಜೊತೆಗೆ ವ್ಯವಹಾರ ಜ್ಞಾನದಲ್ಲಿ ಅಷ್ಟೇ ಚುರುಕಾಗಿ ಚೆನ್ನಾಗಿ ಇರಲು ಹೇಗೆ ಸಾಧ್ಯ? ವಿಶ್ವವಿಜಯಿಯಾದ, ಸರ್ವಶಕ್ತವಾದ ಪ್ರೇಮಶಕ್ತಿ ಹೇಗೆ ಬರಬಲ್ಲದು? |</p>
		<p>ಜನರನ್ನು ನೀವು ಪರೀಕ್ಷಿಸಲು ಯತ್ನಿಸಬೇಡಿ. ಅವರೆಲ್ಲ ಹುಚ್ಚರು, ಮಕ್ಕಳು ಆಟದಲ್ಲಿ ಹುಚ್ಚರಾಗಿರುವರು. ಯುವಕರು ಯುವತಿಯರಲ್ಲಿ ಹುಚ್ಚರಾಗಿರುವರು ವೃದ್ದರು ಚಿಂತೆಯಲ್ಲಿ ಮಗ್ನರಾಗಿರುವರು. ಕೆಲವರು ಹೊನ್ನಿಗಾಗಿ ಹುಚ್ಚರಾಗಿರುವರು. ಕೆಲವರು ಏತಕ್ಕೆ ದೇವರಿಗಾಗಿ ಹುಚ್ಚರಾಗಬಾರದು? ಜಾನ್ ಮತ್ತು ಜೇನಳಿಗಾಗಿ ಹುಚ್ಚರಾಗುವಂತೆ ದೇವರಿಗಾಗಿ ಹುಚ್ಚರಾಗಿ, ಅವರು ಯಾರು ಎಂದು ಜನರು ಕೇಳುವರು. ನಾನು ಇದನ್ನು ಬಿಡಲೆ, ಅದನ್ನು ಬಿಡಲೆ ಎಂದು ಜನರು ಕೇಳುವರು. ಒಬ್ಬ ತಾನು ಮದುವೆಮಾಡಿಕೊಳ್ಳುವುದನ್ನು ಬಿಡಲೆ ಎಂದು ಕೇಳಿದ. ನೀವು ಯಾವುದನೂ. ಬಿಡಬೇಕಾಗಿಲ್ಲ. ಅದೇ ನಿಮ್ಮನ್ನು ಬಿಡುತ್ತದೆ. ತಾಳಿ, ನೀವೇ ಅದನ್ನು ಮರೆಯುತ್ತೀರಿ.</p>
		<p>ಸಂಪೂರ್ಣವಾಗಿ ಭಗವತ್ ಪ್ರೇಮದಲ್ಲೇ ತನ್ಮಯನಾಗುವುದಾದರೆ ಅದೇ ನಿಜವಾದ ಪೂಜೆ. ರೋಮನ್ ಕ್ಯಾಥೋಲಿಕ್ ಚರ್ಚಿನಲ್ಲಿ ನಿಮಗೆ ಕೆಲವು ವೇಳೆ ಅಂತಹ ಪಕ್ಷಿನೋಟಗಳು ಸಿಕ್ಕುವುವು. ಕೆಲವು ಮಂದಿ ಅಪೂರ್ವ ಸಾಧುಗಳು ಮತ್ತು ಸಾಧ್ಯಗಳು ಪರಮಪ್ರೀತಿಯಿಂದ ಹುಚ್ಚರಾಗಿ ಹೋಗುವರು. ಅಂತಹ ಪ್ರೀತಿಯನ್ನು ನೀವು ಪಡೆಯಬೇಕು. ಪ್ರೀತಿ ಹೀಗೆ ಇರಬೇಕು. ಏನನ್ನೂ ಕೇಳಕೂಡದು. ಏನನ್ನೂ ಅರಸಕೂಡದು.</p>
		<p>ಅವನನ್ನು ಹೇಗೆ ಪೂಜೆಮಾಡುವುದು ಎಂಬ ಪ್ರಶ್ನೆ ಏಳುವುದು, ಅವನನ್ನು ಅತ್ಯಂತ ಪ್ರಿಯತಮವಾದ ವಸ್ತುವಿನಂತೆ ಪ್ರೀತಿಸಿ, ಎಲ್ಲಾ ಬಂಧುಗಳಿಗಿಂತಲೂ, ಮಕ್ಕಳಿಗಿಂತಲೂ ಪ್ರಿಯನೆಂದು ಪ್ರೀತಿಸಿ. ನಿಮಗೆ ಅತ್ಯಂತ ಪ್ರಿಯರಾದವರನ್ನು ನೀವು ಪ್ರೀತಿಸುವ ಹಾಗೆ ದೇವರನ್ನು ಪ್ರೀತಿಸಿ. ಇದೊಂದೇ ದೇವರ ವಿಷಯದ ವಿವರಣೆ. ಈ ಪ್ರಪಂಚ ನಾಶವಾದರೂ ಚಿಂತಿಸಬೇಡಿ. ಎಲ್ಲಿಯವರೆಗೆ ಅವನು ಪರಮ ಪ್ರೇಮವಾಗಿ ಇರುವನೋ ಅಲ್ಲಿಯವರೆಗೆ ಯಾವುದನ್ನು ನಾವು ಲೆಕ್ಕಿಸಬೇಕು? ಪೂಜೆ ಎಂದರೆ ಏನು ಎಂಬುದು ನಿಮಗೆ ಗೊತ್ತೆ? ಎಲ್ಲಾ ಆಲೋಚನೆಗಳೂ ಹೋಗಬೇಕು. ದೇವರಲ್ಲದೆ ಉಳಿದ ಭಾವನೆಗಳೆಲ್ಲ ಮಾಯವಾಗಬೇಕು. ತಾಯಿತಂದೆಗಳಿಗೆ ತಮ್ಮ ಮಕ್ಕಳ ಮೇಲೆ ಇರುವ ಪ್ರೇಮ, ಹೆಂಡತಿಗೆ ಗಂಡನ ಮೇಲೆ ಇರುವ ಪ್ರೇಮ, ಗಂಡನಿಗೆ ಹೆಂಡತಿಯ ಮೇಲೆ ಇರುವ ಪ್ರೇಮ, ಸ್ನೇಹಿತನಿಗೆ ಸ್ನೇಹಿತನ ಮೇಲೆ ಇರುವ ಪ್ರೇಮ, ಈ ಪ್ರೇಮವನ್ನೆಲ್ಲ ಸೇರಿಸಿ ದೇವರಿಗೆ ಅರ್ಪಿಸಬೇಕು. ಹೆಂಗಸು ಒಬ್ಬ ಗಂಡಸನ್ನು ಪ್ರೀತಿಸಿದರೆ, ಅವಳು ಬೇರೊಬ್ಬನನ್ನು ಪ್ರೀತಿಸಲಾರಳು. ಗಂಡಸು ಒಬ್ಬ ಹೆಂಗಸನ್ನು ಪ್ರೀತಿಸಿದರೆ ಅವನು ಬೇರೊಬ್ಬ ಹೆಂಗಸನ್ನು ಪ್ರೀತಿಸಲಾರನು. ಪ್ರೀತಿಯ ಸ್ವಭಾವವೇ ಇದು.</p>
		<p>ಹಿರಿಯರಾದ ನನ್ನ ಗುರುಗಳು ಹೀಗೆ ಹೇಳುತ್ತಿದ್ದರು: 'ಈ ಕೋಣೆಯಲ್ಲಿ ಚಿನ್ನದ ನಾಣ್ಯಗಳಿರುವ ಒಂದು ಚೀಲವಿದೆ ಎಂದು ಭಾವಿಸೋಣ. ಅದರ ಪಕ್ಕದ ಕೋಣೆಯಲ್ಲಿಯೇ ಒಬ್ಬ ಕಳ್ಳನಿರುವನು. ಆ ಕಳ್ಳನಿಗೆ ಪಕ್ಕದ ಕೋಣೆಯಲ್ಲಿಯೇ ಹಣವಿದೆ ಎಂದು ಚೆನ್ನಾಗಿ ಗೊತ್ತಿದೆ. ಆ ಕಳ್ಳನಿಗೆ ಆಗ ನಿದ್ರೆ ಬರುವುದೆ? ಎಂದಿಗೂ ಸಾಧ್ಯವಿಲ್ಲ. ಅವನು ಯಾವಾಗಲೂ ಆ ಚಿನ್ನವನ್ನು ಹೇಗೆ ಅಪಹರಿಸಬಲ್ಲೆ ಎಂಬ ಯೋಚನೆಯಲ್ಲಿಯೇ ತಲ್ಲೀನನಾಗಿರುವನು''. ಇದರಂತೆಯೇ ಒಬ್ಬ ದೇವರನ್ನು ಪ್ರೀತಿಸಿದರೆ ಅವನು ಇನ್ನು ಬೇರೆ ವಸ್ತುಗಳನ್ನು ಹೇಗೆ ಪ್ರೀತಿಸಲು ಸಾಧ್ಯ? ಭಗವಂತನ ಅದ್ಭುತ ಪ್ರೇಮಕ್ಕೆ ವಿರೋಧವಾಗಿ ಯಾವುದು ನಿಲ್ಲಬಹುದು? ಉಳಿದುದೆಲ್ಲವೂ ಮಾಯವಾಗುವುದು. ಆ ಪರಮಪ್ರೇಮವನ್ನು ಹುಡುಕುವುದರಲ್ಲಿ, ಅದನ್ನು ಸಾಕ್ಷಾತ್ಕಾರ ಮಾಡಿಕೊಳ್ಳುವುದರಲ್ಲಿ ಅನುಭವಿಸುವುದರಲ್ಲಿ, ಅದರಲ್ಲೆ ಬಾಳುವುದರಲ್ಲಿ ಉನ್ಮತ್ತನಾಗದೆ ಹೇಗೆ ಇರಬಲ್ಲನು?</p>
		<p>ನಾವು ದೇವರನ್ನು ಹೇಗೆ ಪ್ರೀತಿಸಬೇಕು. (ನನಗೆ ದ್ರವ್ಯ ಬೇಕಾಗಿಲ್ಲ, ಸ್ನೇಹಿತರು ಬೇಕಾಗಿಲ್ಲ, ಸುಂದರಿಯರು ಬೇಕಾಗಿಲ್ಲ, ಪದವಿ ಬೇಕಾಗಿಲ್ಲ, ಪಾಂಡಿತ್ಯ ಬೇಕಾಗಿಲ್ಲ, ಯುಕ್ತಿಯೂ ಬೇಕಾಗಿಲ್ಲ. ನಿನ್ನ ಇಚ್ಚೆಯಾದರೆ ಸಹಸ್ರಾರು ಮರಣಗಳನ್ನು ನೀಡು. ಆದರೆ ಇದನ್ನು ಮಾತ್ರ ನೀನು ಅನುಗ್ರಹಿಸು: ನಾನು ನಿನ್ನನ್ನು ಮಾತ್ರ ಪ್ರೀತಿಸಬೇಕು. ಅದು ಪ್ರೀತಿಗಾಗಿ ಪ್ರೀತಿಸುವುದಾಗಬೇಕು. ಪ್ರಾಪಂಚಿಕರು ವಿಷಯವಸ್ತುಗಳ ಮೇಲೆ ಯಾವ ಪ್ರೀತಿಯನ್ನು ಇಟ್ಟುಕೊಂಡಿರುವರೊ ಅಂತಹ ನಿಕಟವಾದ ಪ್ರೀತಿ ನಿನ್ನ ಸೌಂದರ್ಯದ ಮೇಲೆ ಇರಲಿ.” ಭಗವಂತನನ್ನು ಕೊಂಡಾಡಿ, ಭಗವದ್ ಭಕ್ತರನ್ನು ಕೊಂಡಾಡಿ, ದೇವರು ಇದಲ್ಲದೆ ಬೇರೆ ಅಲ್ಲ. ಹಲವು ಯೋಗಿಗಳು ಮಾಡಬಲ್ಲ ಅದ್ಭುತಗಳನ್ನು ಇವನು ಲೆಕ್ಕಿಸುವುದಿಲ್ಲ. ಸಣ್ಣ ಮಂತ್ರವಾದಿಗಳು ಸಣ್ಣ ಕೈಚಳಕಗಳನ್ನು</p>
		<p>ಮಾಡುತ್ತಾರೆ. ದೇವರು ದೊಡ್ಡ ಮಂತ್ರವಾದಿ. ಅವನು ದೊಡ್ಡ ಕೈಚಳಕಗಳನ್ನು ಮಾಡುತ್ತಾನೆ. ಈ ವಿಶ್ವದಲ್ಲಿ ಎಷ್ಟು ಲೋಕಗಳಿವೆಯೋ ಅದು ಯಾರಿಗೆ ಬೇಕಾಗಿದೆ? .. - ಬೇರೊಂದು ಮಾರ್ಗವಿದೆ. ಅದೇ ಪ್ರತಿಯೊಂದನ್ನೂ ಗೆಲು ವುದು, ಪ್ರತಿಯೊಂದನ್ನೂ ಸೋಲಿಸುವುದು, ದೇಹವನ್ನು ಮತ್ತು ಮನಸ್ಸುಗಳನ್ನು ಗೆಲ್ಲುವುದು. ಆದರೆ ಭಕ್ತನಾದರೂ ಇವುಗಳನ್ನೆಲ್ಲ ಗೆದ್ದು ಏನು ಪ್ರಯೋಜನ? ನನ್ನ ಸಂಬಂಧ ದೇವರೊಡನೆ ಇರುವುದು' ಎಂದು ಹೇಳುತ್ತಾನೆ. - ಒಬ್ಬ ಯೋಗಿಗಳಿದ್ದರು. ಮಹಾ ಭಕ್ತರವರು. ಅವರಿಗೆ ಗಂಟಲಿನಲ್ಲಿ ವ್ರಣವಾಗಿ ಸಾಯುವ ಸ್ಥಿತಿಗೆ ಬಂದರು. ತತ್ತ್ವಜ್ಞಾನಿಯಾದ ಮತ್ತೊಬ್ಬ ಯೋಗಿ ಅವರ ಬಳಿಗೆ ಬಂದನು. ಆತ, 'ನೋಡು ನನ್ನ ಸ್ನೇಹಿತನೆ, ನೀನು ಏತಕ್ಕೆ ಆ ವ್ರಣದ ಮೇಲೆ ನಿನ್ನ ಮನಸ್ಸನ್ನು ಏಕಾಗ್ರಮಾಡಿ ವ್ರಣದಿಂದ ಪಾರಾಗಬಾರದು?” ಎಂದು ಕೇಳಿದನು. ಮೂರನೆಯ ಬಾರಿಯೂ ಈ ಪ್ರಶ್ನೆಯನ್ನು ಆತ ಹಾಕಿದನು. ಆಗ ಇವರು, “ಯಾವ ಮನಸ್ಸನ್ನು ಪೂರ್ಣವಾಗಿ ಭಗವಂತನಿಗೆ ಅರ್ಪಿಸಿರುವೆನೊ, ಅದನ್ನು ರಕ್ತ ಮಾಂಸಗಳ ಒಂದು ಚೀಲದ ಮೇಲೆ ಇಡಲು ಸಾಧ್ಯವೆ?” ಎಂದು ಕೇಳಿದರು. ಕ್ರಿಸ, ದೇವತೆಗಳ ಸೈನ್ಯವನ್ನು ತನ್ನ ಸಹಾಯಕ್ಕೆ ತರಬಹುದಾಗಿತ್ತು, ಆದರೆ ತರಲಿಲ್ಲ. ಏನು ಇಪ್ಪತ್ತು ಸಾವಿರ ದೇವತೆಗಳ ಸಹಾಯದಿಂದ ಈ ದೇಹವನ್ನು ಎರಡು ಮೂರು ದಿನಗಳು ಹೆಚ್ಚಾಗಿ ಬಾಳುವಂತೆ ಮಾಡುವಷ್ಟು ಶ್ರೇಷ್ಠವಾದುದೇ ಈ ದೇಹ ?</p>
		<p>ಪ್ರಾಪಂಚಿಕ ದೃಷ್ಟಿಯಿಂದ ದೇಹವೇ ನನ್ನ ಸರ್ವಸ್ವ. ಈ ದೇಹವೇ ನನ್ನ ಪ್ರಪಂಚ. ದೇಹವೇ ನನ್ನ ದೇವರು. ನಾನು ದೇಹ, ನೀವೇನಾದರೂ ನನ್ನ ದೇಹವನ್ನು ಜಿಗುಟಿದರೆ, ನನ್ನನ್ನು ಜಿಗುಟುತೀರಿ. ನನಗೆ ಸ್ವಲ್ಪ ತಲೆನೋವು ಬಂದರೆ ಸಾಕು ದೇವರನ್ನು ನಾನು ಮರೆಯುತ್ತೇನೆ: ನಾನು ದೇಹ! ಈ ಪರಮ ಆದರ್ಶವಾದ ದೇಹಕ್ಕಾಗಿ ದೇವರು ಮತ್ತು ಇತರರೆಲ್ಲರೂ ಬರಬೇಕು. ಈ ದೃಷ್ಟಿಯಿಂದ, ಕ್ರಿಸ್ತ ಶಿಲುಬೆಯ ಮೇಲೆ ಸತ್ತಾಗ, ದೇವತೆಗಳ ಸಮೂಹವನ್ನು ತನ್ನ ಸಹಾಯಕ್ಕೆ ತರದೆ ಹೋದುದರಿಂದ ಅವನು ಒಬ್ಬ ಮೂರ್ಖನಾಗುವನು. ಅವನು ದೇವತೆಗಳ ಸಹಾಯದಿಂದ ಶಿಲುಬೆಯಿಂದ ಪಾರಾಗಬೇಕಾಗಿತ್ತು. ಆದರೆ ಭಕ್ತನ ದೃಷ್ಟಿಯಿಂದ ಈ ದೇಹ ಕೆಲಸಕ್ಕೆ ಬಾರದುದು, ಈ ಅನಿಷ್ಟ ಇದ್ದರೆ ಎಷ್ಟು, ಹೋದರೆ ಎಷ್ಟು ? ಬಂದು ಹೋಗುವ ಈ ದೇಹವನ್ನು ಕುರಿತು ಯಾರು ಚಿಂತಿಸುವರು ? ರೋಮನ್ ಸಿಪಾಯಿಗಳು ಲಾಟರಿ ಹಾಕುವುದಕ್ಕೆ ಉಪಯೋಗಿಸುವ ಒಂದು ಚಿಂದಿ ಬಟ್ಟೆಗಿಂತ ಮೇಲಲ್ಲ ಇದು..</p>
		<p>ಪ್ರಾಪಂಚಿಕನ ದೃಷ್ಟಿಗೂ ಭಕ್ತನ ದೃಷ್ಟಿಗೂ ಧ್ರುವದಷ್ಟು ಅಂತರವಿದೆ. ಪ್ರೀತಿಸುತ್ತ ಹೋಗಿ, ಯಾರೋ ಕೋಪಗೊಡರೆ ನೀವು ಏತಕ್ಕೆ ಕೋಪಗೊಳ್ಳಬೇಕು? 'ಯಾರೋ ಅಧೋಗತಿಗೆ ಬಂದರೆ ನಾನೇತಕ್ಕೆ ಅಧೋಗತಿಗೆ ಬರಬೇಕು ? ಯಾರೋ ಒಬ್ಬ ಮೂರ್ಖನಾದರೆ ನಾನು ಏತಕ್ಕೆ ಕೋಪಗೊಂಡು ಮೂರ್ಖನಾಗಬೇಕು? ಪಾಪವನ್ನು ಎದುರಿಸುವುದಲ್ಲ.” ಭಗವತ್‌ಭಕ್ತರು ಹೇಳುವುದು ಹೀಗೆ. ಪ್ರಪಂಚ ಏನನ್ನಾದರೂ</p>
		<p>ಮಾಡಲಿ, ಅದು ಎಲ್ಲಿಗೆ ಬೇಕಾದರೂ ಹೋಗಲಿ. ಇವರ ಮೇಲೆ ಯಾವ ಪ್ರಭಾವವನ್ನೂ ಬೀರಲಾರದು. ಅದು.</p>
		<p>ಒಬ್ಬ ಯೋಗಿ ಅದ್ಭುತ ಶಕ್ತಿಯನ್ನು ಪಡೆದನು. ಅವನು ಹೇಳಿದನು 'ನೋಡು ನನ್ನ ಶಕ್ತಿಯನ್ನು ಮೇಲೆ ಆಕಾಶವನ್ನು ನೋಡು. ಅದನ್ನೆಲ್ಲ ಮೋಡಗಳಿಂದ ಮುಚ್ಚುತ್ತೇನೆ'' ಎಂದನು. ಆಮೇಲೆ ಮಳೆ ಬರಲು ಆರಂಭವಾಯಿತು. 'ಸ್ವಾಮಿ ನೀವು ಒಂದು ಅದ್ಭುತವನ್ನು ಮಾಡಿರುವಿರಿ. ಆದರೆ ನಾನು ಯಾವುದನ್ನು ತಿಳಿದರೆ, ಮತ್ತೆ ಯಾವುದನ್ನೂ ಕೋರುವುದಿಲ್ಲವೊ ಅದನ್ನು ಬೋಧಿಸಿ'' ಎಂದು ಯಾರೋ ಕೇಳಿಕೊಂಡರು. ಶಕ್ತಿಯನ್ನು ಬಯಸಕೂಡದು, ಏನನ್ನೂ ಬಯಸಕೂಡದು. ಇದನ್ನು ಕೇವಲ ಬುದ್ಧಿಶಕ್ತಿಯಿಂದಲೇ ಗ್ರಹಿಸುವುದಕ್ಕೆ ಆಗುವುದಿಲ್ಲ, ಸಹಸ್ರಾರು ಗ್ರಂಥಗಳನ್ನು ಓದಿದರೂ ನಿಮಗೆ ಇದು ಅರ್ಥವಾಗಲಾರದು. ನಾವು ಇದನ್ನು ಅರ್ಥಮಾಡಿ ಕೊಳ್ಳುವುದಕ್ಕೆ ಪ್ರಾರಂಭಿಸಿದರೆ ಒಂದು ಹೊಸ ಪ್ರಪಂಚ ಬೆಳಕಿಗೆ ಬರುವುದು. ಹುಡುಗಿ ತನ್ನ ಗೊಂಬೆಯೊಂದಿಗೆ ಆಟವಾಡುತ್ತಿರುವಾಗ ಆ ಗೊಂಬೆಗೆ ಯಾವಾಗಲೂ ಹೊಸ ಗಂಡನನ್ನು ಹೊಂಚುತ್ತಿರುವಳು. ಆದರೆ ಅವಳಿಗೆ ತನ್ನ ನಿಜವಾದ ಗಂಡ ಸಿಕ್ಕಿದರೆ, ಗೊಂಬೆಗಳನ್ನೆಲ್ಲ ಒಂದೇ ಸಲ ಮೂಲೆಗೆ ಎಸೆಯುವಳು. ಇದರಂತೆಯೇ ನಮ್ಮ ಆಟವೂ ಕೂಡ. ಭಾಸ್ಕರನು ಪ್ರೇಮ ಉದಯಿಸಿದಾಗ ಆಟದ ಸೂರ್ಯರು, ಎಂದರೆ ನಮ್ಮ ಇತರ ಬಯಕೆಗಳೆಲ್ಲ ಒಂದೇ ಸಲ ಮಾಯವಾಗುವುವು. ನಾವು ಶಕ್ತಿಯಿಂದ ಏನು ಮಾಡಬಲ್ಲೆವು? ನಮ್ಮಲ್ಲಿರುವ ಶಕ್ತಿ ಹೊರಟುಹೋದರೆ ದೇವರಿಗೆ ಧನ್ಯವಾದವನ್ನು ಅರ್ಪಿಸಿ, ಪ್ರೀತಿಸುವುದಕ್ಕೆ ಪ್ರಾರಂಭಿಸಿ, ನನಗೂ ದೇವರಿಗೂ ಮಧ್ಯದಲ್ಲಿ ಪ್ರೇಮ ವಿನಃ ಮತ್ತಾವುದೂ ಇರಕೂಡದು. ದೇವರು ಪ್ರೇಮಪಾತ್ರನು, ಅವನು ಮತ್ತೇನೂ ಅಲ್ಲ. ಪ್ರಾರಂಭದಲ್ಲಿ ಪ್ರೀತಿ, ಮಧ್ಯದಲ್ಲಿ ಪ್ರೀತಿ, ಕೊನೆಯಲ್ಲಿ ಪ್ರೀತಿ ಇರಬೇಕು.</p>
		<p>ರಾಣಿಯೊಬ್ಬಳು ಬೀದಿಯಲ್ಲಿ ಭಗವಂತನ ಭಕ್ತಿಯನ್ನು ಜನರಿಗೆ ಬೋಧಿಸುತ್ತಿದ್ದ ಕಥೆಯೊಂದಿದೆ. ಕೋಪಗೊಂಡ ಅವಳ ಗಂಡನು ಅವಳನ್ನು ಹಿಂಸಿಸಲು ಪ್ರಾರಂಭಿಸಿದನು. ಅವಳನ್ನು ದೇಶದಲ್ಲೆಲ್ಲ ಓಡಾಡಿಸಿ ತೊಂದರೆಗೆ ಈಡುಮಾಡಿದರು. ಅವಳು ಭಗವಂತನ ಮೇಲೆ ತನಗಿರುವ ಪ್ರೀತಿಯನ್ನು ವಿವರಿಸಿ ಹಾಡುತ್ತಿದ್ದಳು. ಅವಳ ಹಾಡನ್ನು ಈಗ ದೇಶದಲ್ಲೆಲ್ಲ ಹಾಡುತ್ತಿರುವರು. 'ಕಂಬನಿಯ ನೀರನ್ನು ಎರೆದು ಶಾಶ್ವತವಾದ ಪ್ರೇಮದ ಬಳ್ಳಿಯನ್ನು ನಾನು ಆರೈಕೆ ಮಾಡಿದೆನು.” ಇದೇ ಪರಮಾದರ್ಶ. ಇದನ್ನು ಬಿಟ್ಟು ಇನ್ನೇನು ಉಳಿದಿರುವುದು ? ಜನರಿಗೆ ಕೆಲಸಕ್ಕೆ ಬಾರದುದೆಲ್ಲ ಬೇಕು. ಅದನ್ನು ಪಡೆಯಬೇಕೆಂದು ಆಶಿಸುವರು. ಆದಕಾರಣವೇ ಆ ಪರಮ ಪ್ರೇಮವನ್ನು ಅರ್ಥಮಾಡಿ ಕೊಳ್ಳುವವರ ಸಂಖ್ಯೆ ಅತಿ ವಿರಳ, ಅದರ ಸಮಾಪಕ್ಕೆ ಬರುವ ಮಂದಿಗಳು ಮತ್ತೂ ವಿರಳ, ಅವರನ್ನು ಜಾಗೃತರನ್ನಾಗಿ ಮಾಡಿ, ಅವರಿಗೆ ಕೆಲವು ಸಲಹೆಗಳು ಸಿಕ್ಕಲಿ.. - ಪ್ರೇಮವೇ ಆದಿ-ಅಂತ್ಯವಿಲ್ಲದ ಒಂದು ಯೋಗ. ನೀವು ಎಲ್ಲವನ್ನೂ ತ್ಯಜಿಸಬೇಕಾಗಿದೆ. ನೀವು ಯಾವುದನ್ನೂ ಸ್ವೀಕರಿಸಲಾರಿರಿ. ಪ್ರೇಮ ನಿಮಗೆ ದೊರೆತ ಮೇಲೆ ನಿಮಗೆ ಮತ್ತಾವುದೂ ಬೇಕಾಗುವುದಿಲ್ಲ. ದೇವರೆ, ನೀನು ಮಾತ್ರ ಎಂದೆಂದಿಗೂ ನನ್ನ ಪ್ರೇಮೇಶ್ವರನಾಗು.” ಪ್ರೇಮ ಬಯಸುವುದು ಇದನ್ನು ನನ್ನ ಪ್ರೇಮವೇ, ನಿನ್ನ</p>
		<p>ತುಟಿಗಳಿಂದ ಒಂದು ಮುತ್ತು ! ಯಾರು ನಿನ್ನಿಂದ ಆ ಚುಂಬನವನ್ನು ಪಡೆದಿರುವನೊ, ಅವನು ಎಲ್ಲಾ ದುಃಖಗಳಿಂದಲೂ ಪಾರಾಗುವನು. ಒಮ್ಮೆ ನಿನ್ನಿಂದ ಚುಂಬಿಸಿಕೊಂಡರೆ ಮನುಷ್ಯ ಎಂದೆಂದಿಗೂ ಧನ್ಯನಾಗುವನು, ಉಳಿದ ವಸ್ತುಗಳ ಮೇಲೆ ಇರುವ ಪ್ರೀತಿಯೆಲ್ಲ ಮಾಯವಾಗುವುದು. ಅವನು ನಿನ್ನನ್ನು ಮಾತ್ರ ಕೊಂಡಾಡುವನು, ನಿನ್ನನ್ನು ಮಾತ್ರ ನೋಡುವನು.” ಮಾನವನ ಪ್ರೀತಿಯ ಸ್ವಭಾವದಲ್ಲಿಯೂ ಕೂಡ ಆ ಪರಮ ಪವಿತ್ರ ಪ್ರೇಮದ ಕಣಗಳಿವೆ. ತೀವ್ರ ಪ್ರೇಮದ ಪ್ರಾರಂಭದಲ್ಲಿ, ಇಡಿಯ ವಿಶ್ವ ನಿಮ್ಮ ಹೃದಯಕ್ಕೆ ಸರಿಯಾಗಿ ಹೊಂದಿಕೊಂಡಿರುವಂತೆ ತೋರುವುದು. ಪ್ರಪಂಚದ ಪ್ರತಿಯೊಂದು ಹಕ್ಕಿಯೂ, ನಿಮ್ಮ ಪ್ರೇಮವನ್ನೆ ಕುರಿತು ಗಾನಮಾಡುವುದು, ಹೂವುಗಳು ನಿಮಗಾಗಿ ಅರಳುತ್ತವೆ. ಮಾನವ ಪ್ರೀತಿ ಬರುವುದು ಆದಿ ಅಂತ್ಯವಿಲ್ಲದ ಅನಂತ ಪ್ರೇಮಾಂಬುಧಿಯಿಂದ. ಈ ಭಗವದ್ಭಕ್ತನು ಯಾವುದಕ್ಕಾದರೂ ಏತಕ್ಕೆ ಅಂಜಬೇಕು ? ಅವನು ಕಳ್ಳರಿಗೆ ಅಂಜುವನೆ? ದುಃಖಕ್ಕೆ ಅಂಜುವನೆ? ಅವನು ತನ್ನ ಪ್ರಾಣಕ್ಕಾದರೂ ಅಂಜುವನೇನು? ನಾವೆಲ್ಲ ಈ ಸ್ವರ್ಗ-ನರಕಗಳ ಭಾವನೆಯನ್ನು ತ್ಯಜಿಸಿ ಹೆಚ್ಚು ಪ್ರೀತಿಯನ್ನು ಪಡೆಯಬೇಕಾಗಿದೆ. ಈ ಪ್ರೇಮದ ಉನ್ಮತ್ತತೆಯನ್ನು ಪಡೆಯುವುದಕ್ಕಾಗಿ ನೂರಾರು ಜನರು ಹುಡುಕಾಡುತ್ತಿರುವರು. ಇವರ ಮುಂದೆ ದೇವರು ವಿನಃ ಉಳಿದೆಲ್ಲವೂ ಮಾಯವಾಗುವುದು.</p>
		<p>ಕೊನೆಗೆ ಭಕ್ತ ಭಗವಾನ್ ಭಕ್ತಿ-ಇವೆಲ್ಲವೂ ಒಂದೇ ಆಗುವುವು. ಅದೇ ಗುರಿ. ಆತ್ಮಕ್ಕೂ ಮಾನವನಿಗೂ ಏತಕ್ಕೆ ವ್ಯತ್ಯಾಸವಿದೆ? ಆತ್ಮಕ್ಕೂ ದೇವರಿಗೂ ಏತಕ್ಕೆ ವ್ಯತ್ಯಾಸವಿದೆ? ಈ ಪ್ರೇಮವನ್ನು ಅನುಭವಿಸುವುದಕ್ಕಾಗಿ, ಅವನು ತನ್ನನ್ನು ತಾನೆ ಪ್ರೀತಿಸಬಯಸಿದನು. ಅದಕ್ಕಾಗಿ ಅವನು ಹಲವಾದನು. ಸೃಷ್ಟಿಗೆ ಮೂಲಕಾರಣ ಇದೇ ಎನ್ನುವನು ಭಕ್ತ. ನಾವೆಲ್ಲ ಒಂದೇ. “ನಾನು ಮತ್ತು ನನ್ನ ತಂದೆ ಇಬ್ಬರೂ ಒಂದೇ.” ಸದ್ಯಕ್ಕೆ ನಾನು ದೇವರನ್ನು ಪ್ರೀತಿಸುವುದಕ್ಕಾಗಿ ಬೇರೆಯಾಗಿರುವನು. ಸಕ್ಕರೆಯಾಗುವುದು ಅಥವಾ ಸಕ್ಕರೆಯನ್ನು ರುಚಿ ನೋಡುವುದು ಇವೆರಡರಲ್ಲಿ ಯಾವುದು ಒಳ್ಳೆಯದು? ಸಕ್ಕರೆ ಆಗುವುದರಲ್ಲಿ ಏನು ಆನಂದವಿದೆ? ಸಕ್ಕರೆ ರುಚಿ ನೋಡುವುದರಲ್ಲಿ ಪ್ರೀತಿಯ ಅನಂತಾನಂದ ಇರುವುದು.</p>
		<p>- ದೇವರನ್ನು ತಂದೆ, ತಾಯಿ, ಸಖ ಮತ್ತು ಮಗುವೆಂದು ಭಾವಿಸುವುದು, ದೇವರ ಮೇಲೆ ನಮ್ಮಲ್ಲಿ ಇರುವ ಭಕ್ತಿಯನ್ನು ವೃದ್ಧಿಗೊಳಿಸುವುದಕ್ಕೆ ಮತ್ತು ದೇವರ ಬಳಿಗೆ ನಾವು ಹೋಗುತ್ತಿರುವೆವು, ಅವನು ನಮಗೆ ಹೆಚ್ಚು ಪ್ರಿಯನಾಗುತ್ತ ಬರುತ್ತಿರುವನು ಎಂಬುದನ್ನು ತೋರುವುದಕ್ಕೆ. ಅತ್ಯಂತ ತೀವ್ರವಾದ ಪ್ರೇಮವೇ ಸ್ತ್ರೀ ಪುರುಷರಲ್ಲಿ ಇರುವುದು. ದೇವರನ್ನು ಅದೇ ತೀವ್ರತೆಯಿಂದ ಪ್ರೀತಿಸಬೇಕು. ಹೆಂಗಸು ತನ್ನ ತಂದೆಯನ್ನು ಪ್ರೀತಿಸುತ್ತಾಳೆ. ಅವಳು ತನ್ನ ತಾಯಿಯನ್ನು ಪ್ರೀತಿಸುತ್ತಾಳೆ. ಅವಳು ತನ್ನ ಮಗುವನ್ನು ಪ್ರೀತಿಸುತ್ತಾಳೆ. ಅವಳು ತನ್ನ ಸ್ನೇಹಿತಳನ್ನು ಪ್ರೀತಿಸುತ್ತಾಳೆ. ಆದರೆ ಅವಳು ಮುಚ್ಚುಮರೆಯಿಲ್ಲದೆ ತನ್ನಲ್ಲಿರುವ ಭಾವನೆಗಳನ್ನೆಲ್ಲ ತಂದೆ, ತಾಯಿ, ಸ್ನೇಹಿತರು ಮತ್ತು</p>
		<p>ಮಕ್ಕಳಲ್ಲಿ ಹೇಳಿಕೊಳ್ಳುವುದಿಲ್ಲ. ಅವಳು ಒಬ್ಬನಿಂದ ಮಾತ್ರ ತನ್ನಲ್ಲಿರುವುದನ್ನು ಬಚ್ಚಿಡುವುದಿಲ್ಲ. ಅದರಂತೆಯೆ ಪುರುಷನು ಕೂಡ. ಸತಿಪತಿಯರ ಸಂಬಂಧದಲ್ಲಿ ಇತರ ಸಂಬಂಧಗಳೆಲ್ಲ ಸಮಾಗಮವಾಗಿವೆ. ಗಂಡನಲ್ಲಿ ಹೆಂಡತಿಗೆ ತನ್ನ ತಂದೆ ಇರುವನು, ಸ್ನೇಹಿತ ಇರುವನು, ಮಗ ಇರುವನು; ಹೆಂಡತಿಯಲ್ಲಿ ಗಂಡನಿಗೆ ತಾಯಿ, ಮಗಳು, ಮತ್ತು ಬೇರೆ ಎಲ್ಲ ಇರುವರು. ಸತಿಪತಿಯರಲ್ಲಿರುವ ತೀವ್ರವಾದ ಪ್ರೇಮಾಕರ್ಷಣೆ ದೇವರ ಕಡೆಗೆ ಹರಿಯಬೇಕು. ಹೆಂಡತಿಗೆ ತನ್ನ ಗಂಡನೊಡನೆ ಯಾವ ರಕ್ತಸಂಬಂಧ ಇಲ್ಲದೇ ಇದ್ದರೂ, ತನ್ನ ಮನಸ್ಸಿನಲ್ಲಿ ಇರುವ ಭಾವನೆಗಳನ್ನೆಲ್ಲ ಪೂರ್ಣವಾಗಿ, ನಿರ್ಭಯವಾಗಿ, ನಾಚಿಕೆ ಇಲ್ಲದೆ ಹೇಳಿಕೊಳ್ಳುವಳು. ಅಲ್ಲಿ ಯಾವ ಅಜ್ಞಾನವೂ ಇಲ್ಲ. ತನ್ನ ಗಂಡ ತನ್ನಿಂದ ಹೇಗೆ ಏನನ್ನೂ ಬಚ್ಚಿಡುವುದಿಲ್ಲವೋ ಹಾಗೆಯೇ ಅವಳು ಏನನ್ನೂ ಅವನಿಂದ ಬಚ್ಚಿಡುವುದಿಲ್ಲ. ಇಂತಹ ಪ್ರೀತಿಯು ದೇವರ ಮೇಲೆ ಇರಬೇಕಾಗಿದೆ. ಇವುಗಳನ್ನು ತಿಳಿದುಕೊಳ್ಳುವುದು ಬಹಳ ಕಷ್ಟ, ನೀವು ಕ್ರಮೇಣ ಇವುಗಳನ್ನು ಅರ್ಥಮಾಡಿಕೊಳ್ಳುವಿರಿ. ಆಗ ಲಿಂಗಭಾವನೆಯೆಲ್ಲ ಮರೆತುಹೋಗುವುದು. ಬೇಸಗೆಯ ಕಾಲದಲ್ಲಿ ನದಿಯ ಮರಳ ದಿಣ್ಣೆಯ ಮೇಲೆ ನೀರಿನ ಹನಿಯೊಂದು ಮಾಯವಾಗುವಂತೆ, ಈ ಜೀವನ ಮತ್ತು ಇದಕ್ಕೆ ಸೇರಿದ ಸಂಬಂಧಗಳು.” - ಅವನು ಸೃಷ್ಟಿಕರ್ತ ಎಂಬ ಭಾವನೆಗಳೆಲ್ಲ ಮಕ್ಕಳಿಗೆ, ಅವನು ನನ್ನ ಪ್ರೇಮದ ಸಾರ, ಜೀವದ ಜೀವ, ಇದೇ ನನ್ನ ಹೃದಯದ ಕ್ರಂದನವಾಗಬೇಕು !</p>
		<p>“ನನಗೆ ಒಂದು ಆಸೆ ಇದೆ. ಅವರು ನಿನ್ನನ್ನು ವಿಶ್ವೇಶ್ವರ ಎನ್ನುವರು. ನಿನ್ನನ್ನು ಒಳ್ಳೆಯವನು ಅಥವಾ ಕೆಟ್ಟವನು, ಸಣ್ಣವನು ಅಥವಾ ದೊಡ್ಡವನು ಎನ್ನುವರು. ನಾನು ಪ್ರಪಂಚದ ಒಂದು ಅಂಶ, ನೀನು ಕೂಡ ನನ್ನ ಪ್ರೇಮವೆ. ನನ್ನ ದೇಹ ಮನಸ್ಸು ಆತ್ಮ ಎಲ್ಲಾ ನಿನ್ನ ವೇದಿಕೆಯ ಬಳಿ ಇರುವುದು. ಪ್ರೇಮೇಶ್ವರನೇ, ಇವುಗಳನ್ನು ನಿರಾಕರಿಸಬೇಡ.''</p>
	</section>
	<section class="level1 unnumbered" epub:type="chapter" role="doc-chapter" id="id-010">
		<h1 class="level1-title" epub:type="title">ಜ್ಞಾನಯೋಗಕ್ಕೆ ಪೀಠಿಕೆ <sup><a epub:type="noteref" href="999-aside.xhtml#id-001-24">*</a></sup></h1>
		<p>ಇದು ಯೋಗದ ವೈಚಾರಿಕ ಮತ್ತು ತಾತ್ವಿಕ ವಿಭಾಗ. ಇದು ಬಹಳ ಕಷ್ಟ. ಇದರಲ್ಲಿ ಮೆಟ್ಟಲು ಮೆಟ್ಟಲಾಗಿ ನಿಮ್ಮನ್ನು ಕರೆದುಕೊಂಡು ಹೋಗುತ್ತೇನೆ.</p>
		<p>ಯೋಗ ಎಂದರೆ ಮಾನವನನ್ನು ಮತ್ತು ದೇವರನ್ನು ಒಂದುಗೂಡಿಸುವ ಮಾರ್ಗ. ನಿಮಗೆ ಇದೊಂದು ಚೆನ್ನಾಗಿ ಗೊತ್ತಾದರೆ ದೇವರಿಗೆ ಮತ್ತು ಮಾನವನಿಗೆ ನೀವು ಯಾವ ವಿವರಣೆಯನ್ನು ಬೇಕಾದರೂ ಕೊಡಬಹುದು. ನೀವು ಕೊಡುವ ವಿವರಣೆಗಳಿಗೆಲ್ಲ ಯೋಗವು ಹೊಂದಿಕೊಳ್ಳುವುದು. ಬೇರೆ ಬೇರೆ ಪ್ರಕೃತಿಯವರಿಗೆ ಬೇರೆ ಬೇರೆ ಯೋಗಗಳಿವೆ ಎಂಬುದನ್ನು ನೀವು ಯಾವಾಗಲೂ ಜ್ಞಾಪಕದಲ್ಲಿಡಿ, ನಿಮಗೆ ಒಂದು ಸರಿಹೋಗದೆ ಇದ್ದರೆ ಮತ್ತೊಂದು ಸರಿಯಾಗಬಹುದು. ಧರ್ಮಗಳೆಲ್ಲ ತತ್ವ ಮತ್ತು ಅನುಷ್ಠಾನವೆಂದು ಎರಡು ಭಾಗಗಳಾಗಿವೆ. ಪಾಶ್ಚಾತ್ಯರು ಕೇವಲ ಸಿದ್ಧಾಂತಕ್ಕೆ ಮಾರುಹೋಗಿ, ಸತ್ಕಾರ್ಯವನ್ನು ಮಾಡುವುದೇ ಧರ್ಮದ ಆನುಷ್ಟಾನಿಕ ಅ೦ಶ ಎಂದು ತಿಳಿಯುತ್ತಾರೆ. ಯೋಗವು ಧರ್ಮದ ಅನುಷ್ಠಾನದ ಭಾಗ, ಧರ್ಮವೆಂದರೆ ಕೇವಲ ಸತ್ಕಾರ್ಯವಲ್ಲ, ಅದೊಂದು ಪ್ರಾಯೋಗಿಕ ಶಕ್ತಿ ಎಂಬುದನ್ನು ಇದು ತೋರಿಸುತ್ತದೆ.</p>
		<p>ಹತ್ತೊಂಬತ್ತನೆಯ ಶತಮಾನದ ಪ್ರಾರಂಭದಲ್ಲಿ ಮಾನವ ಯುಕ್ತಿಯ ಮೂಲಕ ದೇವರನ್ನು ಕಂಡುಹಿಡಿಯಲು ಯತ್ನಿಸಿದ. ಇದರ ಪರಿಣಾಮವಾಗಿಯೇ ಶ್ರುತಿ ವಾಕ್ಕಿನಲ್ಲಿ ನಂಬಿಕೆ ಇಡದೆ ದೇವರಲ್ಲಿ ಆಸ್ತಿಕ್ಕ ಬುದ್ದಿಯನ್ನು ಬೆಳೆಸಿದರು. ಈ ವಿಚಾರ ಸರಣಿಯಲ್ಲಿ ಉಳಿದ ಅಲ್ಪ ಸ್ವಲ್ಪ ದೇವರ ಭಾವನೆ ಕೂಡ ಡಾರ್ವಿನ್ ಮತ್ತು ಮಿಲ್ ಇವರ ಪ್ರಭಾವದಿಂದ ಅಳಿಸಿಹೋಯಿತು. ಆಗ ಜನರು ಐತಿಹಾಸಿಕ ಧರ್ಮದ ಕಡೆ ಮತ್ತು ಹಲವು ಧರ್ಮಗಳನ್ನು ಹೋಲಿಸಿ ನೋಡುವ ಕಡೆ ತಿರುಗಿದರು. ಪ್ರಕೃತಿಯ ಆರಾಧನೆಯಿಂದ ಭಗವಂತನ ಭಾವನೆ ಉದಯಿಸಿತು ಎಂದು ಅವರು ಬಗೆದರು. (ಮ್ಯಾಕ್ಸ್ ಮುಲ್ಲರ್ ಬರೆದಿರುವ ಸೂರ್ಯಪೂಜೆ ಮುಂತಾದುವನ್ನು ನೋಡಿ, ಇತರರು ಧರ್ಮವು ಪಿತೃಪೂಜೆಯಿಂದ ಬಂದಿತು ಎಂದು ಹೇಳುತ್ತಾರೆ. ಹರ್ಬಟ್್ರ ಸ್ಪೆನ್ಸರನ ಬರವಣಿಗೆಗಳನ್ನು ನೋಡಿ). ಆದರೆ ಒಟ್ಟಿನಲ್ಲಿ ಈ ಮಾರ್ಗಗಳಿಂದ ಪ್ರಯೋಜನವಾಗಲಿಲ್ಲ. ಮಾನವನು ಬಾಹ್ಯ ವಿಧಾನಗಳ ಮೂಲಕ ಸತ್ಯವನ್ನು ಪಡೆಯಲಾರ.</p>
		<p>'ಒಂದು ಹಿಡಿ ಜೇಡಿಮಣ್ಣು ಯಾವುದರಿಂದ ಆಗಿದೆ ಎಂದು ನನಗೆ ಗೊತ್ತಾದರೆ, ಇಡಿ ರಾಶಿ ಯಾವುದರಿಂದ ಆಗಿದೆ ಎಂದು ಗೊತ್ತಾಗುವುದು.” ಇಡೀ ಬ್ರಹ್ಮಾಂಡ ಇದೇ ಯೋಜನೆಯ ಮೇಲೆ ರಚಿತವಾಗಿದೆ. ಒಂದು ಹಿಡಿ ಮಣ್ಣಿನಂತೆ ಮಾನವ ಕೂಡ ಇಡಿ ಬ್ರಹ್ಮಾಂಡದಲ್ಲಿ ಒಂದು ಅಂಶ. ಒಂದು ಕಣದಂತಿರುವ ಮಾನವನ ಆತ್ಮದ ಉಗಮವನ್ನೂ ಇತಿಹಾಸವನ್ನೂ ಅರಿತರೆ ಇಡೀ ಪ್ರಕೃತಿಯನ್ನೇ ಅರಿತಂತೆ, ಜನನ, ಬೆಳವಣಿಗೆ, ಅಭಿವೃದ್ಧಿ, ಕ್ಷಯ, ಮರಣ ಇದೇ ಪ್ರಪಂಚದಲ್ಲಿರುವ ವಸ್ತುಗಳೆಲ್ಲ </p>
		<p>ಅನುಸರಿಸುತ್ತಿರುವ ಕ್ರಮ. ಇದು ಸಸ್ಯಗಳಲ್ಲಿ ಹೇಗೋ ಮಾನವನಲ್ಲಿಯೂ ಹಾಗೆಯೇ. ವ್ಯತ್ಯಾಸವಿರುವುದು ಕಾಲದಲ್ಲಿ ಮಾತ್ರ. ಒಂದು, ಈ ವೃತ್ತವನ್ನೆಲ್ಲಾ ದಿನ ಒಂದರಲ್ಲಿ ಪೂರೈಸಬಹುದು. ಮತ್ತೊಂದು, ವೃತ್ತವನ್ನು ಪೂರೈಸುವುದಕ್ಕೆ ಎಪ್ಪತ್ತು ವರುಷಗಳನ್ನು ತೆಗೆದುಕೊಳ್ಳಬಹುದು. ಮಾರ್ಗಗಳು ಒಂದೇ. ವಿಶ್ವವು ಹೇಗೆ ಆಗಿದೆ ಎಂಬುದನ್ನು ತಿಳಿಯಬೇಕಾದರೆ ನಮ್ಮ ಮನಸ್ಸನ್ನು ವಿಶ್ಲೇಷಿಸುವುದರಿಂದ ಮಾತ್ರ ಸಾಧ್ಯ. ಧರ್ಮವನ್ನು ಅರ್ಥಮಾಡಿಕೊಳ್ಳಬೇಕಾದರೆ ಒಂದು ಸರಿಯಾದ ಮನಶ್ಯಾಸ್ತ್ರ ಆವಶ್ಯಕ. ಸತ್ಯವನ್ನು ಕೇವಲ ಯುಕ್ತಿಯ ಮೂಲಕ ಪಡೆಯಲು ಅಸಾಧ್ಯ. ಏಕೆಂದರೆ ಅಪೂರ್ಣವಾದ ಯುಕ್ತಿ ತನ್ನ ಮೂಲಸಿದ್ಧಾಂತಗಳನ್ನೇ ತಿಳಿಯಲಾರದು. ಆದಕಾರಣ ಮನಸ್ಸನ್ನು ತಿಳಿದುಕೊಳ್ಳಬೇಕಾದರೆ ಅದಕ್ಕೆ ಸಂಬಂಧಪಟ್ಟ ವಿಷಯಗಳನ್ನೆಲ್ಲಾ ಸಂಗ್ರಹಿಸಬೇಕು. ಅನಂತರ ಬುದ್ದಿ ಅದನ್ನೆಲ್ಲಾ ಜೋಡಿಸಿ ಹಿಂದೆ ಇರುವ ನಿಯಮವನ್ನು ಕಂಡು ಹಿಡಿಯುವುದು, ಬುದ್ದಿಯು ಮನೆಯನ್ನು ಕಟ್ಟಬೇಕಾಗಿದೆ. ಆದರೆ ಇಟ್ಟಿಗೆ ಇಲ್ಲದೆ ಮನೆ ಆಗುವುದಿಲ್ಲ. ಅದು ಇಟ್ಟಿಗೆ ಯನ್ನು ತಯಾರುಮಾಡಲಾರದು. ವಾಸ್ತವಾಂಶಗಳನ್ನು ಕಂಡುಹಿಡಿಯಬೇಕಾದರೆ ಅದಕ್ಕೆ ಜ್ಞಾನಯೋಗವೇ ಸರಿಯಾದ ಮಾರ್ಗ.</p>
		<p>ಮೊದಲನೆಯದಾಗಿ ಮನಸ್ಸಿಗೆ ಸಂಬಂಧ ಪಟ್ಟ ದೈಹಿಕಾಂಶವಿದೆ. ನಮಗೆ ಇಂದ್ರಿಯಗಳಿವೆ. ಅವು ಜ್ಞಾನೇಂದ್ರಿಯ ಕರ್ಮೆಂದ್ರಿಯಗಳೆಂದು ವಿಭಾಗವಾಗಿವೆ. `ಇಂದ್ರಿಯಗಳೆಂದರೆ ಬಾಹ್ಯ ಇಂದ್ರಿಯಗಳನ್ನು ನಾನು ಉದ್ದೇಶಿಸುತ್ತಿಲ್ಲ. ನೋಟಕ್ಕೆ ಮುಖ್ಯ ಬಾಹ್ಯ ಕಣ್ಣು ಮಾತ್ರವಲ್ಲ, ಮಿದುಳಿನಲ್ಲಿ ಅದಕ್ಕೆ ಸಂಬಂಧಪಟ್ಟ ಕೇಂದ್ರ ಮುಖ್ಯ. ಇದರಂತೆಯೇ ಪ್ರತಿಯೊಂದು ಇಂದ್ರಿಯವೂ ಕೂಡ. ಇವುಗಳ ಕೇಂದ್ರಗಳೆಲ್ಲ ಮಿದುಳಿನಲ್ಲಿವೆ. ಕೇಂದ್ರವು ಪ್ರತಿಕ್ರಿಯೆಯನ್ನು ಉಂಟುಮಾಡಿದಾಗ ಮಾತ್ರ ಆ ವಸ್ತು ಗೋಚರಿಸುವುದು. ಜ್ಞಾನೇಂದ್ರಿಯ ಮತ್ತು ಕರ್ಮೇಂದ್ರಿಯಕ್ಕೆ ಸಂಬಂಧಪಟ್ಟ ನರಗಳೆರಡೂ ಒಂದು ವಸ್ತುವನ್ನು ಗ್ರಹಿಸುವುದಕ್ಕೆ ಆವಶ್ಯಕ.</p>
		<p>ಅನಂತರ ಮನಸ್ಸು ಬರುವುದು. ಇದೊಂದು ಪ್ರಶಾಂತ ಸರೋವರದಂತೆ ಇದೆ. ಒಂದು ಕಲ್ಲನ್ನು ಅದಕ್ಕೆ ಎಸೆದರೆ ಅದು ಸ್ಪಂದಿಸುವುದು. ಈ ಸ್ಪಂದನಗಳೆಲ್ಲ ಒಟ್ಟಿಗೆ ಕಲೆತು ಕಲ್ಲಿನ ಮೇಲೆ ತಮ್ಮ ಪ್ರತಿಕ್ರಿಯೆಯನ್ನು ಬೀರುವುವು. ಇದು ಸರೋವರಕ್ಕೆಲ್ಲಾ ಹರಡಿ ಎಲ್ಲಾ ಕಡೆಗಳಲ್ಲಿಯೂ ಅದರ ಇರವನ್ನು ನೋಡಬಹುದು. ಮನಸ್ಸು ಒಂದು ಸರೋವರದಂತೆ, ಇದರಲ್ಲಿ ಯಾವಾಗಲೂ ಸ್ಪಂದನಗಳು ಏಳುತ್ತಿರುತ್ತವೆ. ಅವು ಮನಸ್ಸಿನ ಮೇಲೆ ತಮ್ಮ ಮುದ್ರೆಯನ್ನು ಒತ್ತುತ್ತಿರುತ್ತವೆ. ಇದರ ಪರಿಣಾಮವಾಗಿ ನಾನು ಎಂಬ ಅಹಂಕಾರ ಹುಟ್ಟುವುದು. ಈ ನಾನು ಎಂಬುದು ಶಕ್ತಿಯ ವೇಗವಾದ ಸಂವಹನ ಮಾತ್ರ. ಅದು ತನಗೆ ತಾನೆ ಸತ್ಯವಲ್ಲ.</p>
		<p>ಮನಸ್ಸು ಅತಿ ಸೂಕ್ಷ್ಮವಾದ ಉಪಕರಣ. ಇದು ಪ್ರಾಣವನ್ನು ಕೊಂಡೊಯ್ಯುವುದಕ್ಕೆ ಸಹಕಾರಿ. ಮನುಷ್ಯ ಸತ್ತರೆ ಅವನ ದೇಹ ನಾಶವಾಗುವುದು.</p>
		<p>ಆದರೆ ಸ್ವಲ್ಪ ಮನಸ್ಸು, ಎಂದರೆ ಅದರ ಬೀಜಮಾತ್ರ ಹಿಂದೆ ಉಳಿಯುವುದು. ಇದೇ ಸಂತ ಪಾಲ್ ಹೇಳುವ ಆಧ್ಯಾತ್ಮಿಕ ತನು ಎಂಬುದಕ್ಕೆ ಬೀಜವಾಗಿರುವುದು. ಮನಸ್ಸು ಭೌತಿಕವಾದುದು ಎಂಬುದನ್ನು ಆಧುನಿಕ ಸಿದ್ಧಾಂತಗಳೆಲ್ಲ ಅನುಮೋದಿಸುತ್ತವೆ. ಮೂರ್ಖನಿಗೆ ಬುದ್ದಿಯಿಲ್ಲ. ಏಕೆಂದರೆ ಅವನ ಮನಸ್ಸಿಗೆ ಅಪಾಯ ತಗುಲಿದೆ. ಚೈತನ್ಯವು ಯಾವ ಭೌತವಸ್ತುವಿನಲ್ಲಿಯೂ ಇರಲಾರದು, ಅದು ಯಾವ ಭೌತ ವಸ್ತುವಿನ ಮಿಶ್ರಣದಿಂದಲೂ ಆಗಲಾರದು. ಹಾಗಾದರೆ ಚೈತನ್ಯ ಇರುವುದೆಲ್ಲಿ? ಅದು ಭೌತವಸ್ತುವಿನ ಹಿಂದೆ ಇದೆ. ಅದೇ ಜೀವ. ಅದು ಭೌತ ವಸ್ತುವೆಂಬ ಉಪಕರಣದ ಮೂಲಕ ಕೆಲಸ ಮಾಡುತ್ತಿದೆ. ಶಕ್ತಿಯನ್ನು ರವಾನಿಸಬೇಕಾದರೆ ಅದಕ್ಕೆ ಭೌತ ವಸ್ತು ಇರಬೇಕು. ಜೀವ ತಾನೇ ಸಂಚರಿಸಲು ಸಾಧ್ಯವಾಗದೆ ಇರುವುದರಿಂದ ಅದರ ಸಂಚಾರಕ್ಕೆ ಮಧ್ಯವರ್ತಿಯಂತೆ ಕೆಲಸಮಾಡಲು ಸ್ವಲ್ಪ ಮನಸ್ಸು ಹಿಂದೆ ಉಳಿದು ಮಿಕ್ಕಿರುವುದಲ್ಲ ಮೃತ್ಯುವಿನಿಂದ ನಾಶವಾಗುವುದು.</p>
		<p>ವಿಷಯಗಳ ಗ್ರಹಣ (perception) ಹೇಗೆ ಆಗುವುದು ? ಎದುರಿಗಿರುವ ಗೋಡೆ ಒಂದು ಸಂವೇದನೆಯನ್ನು ಕಳುಹಿಸುವುದು. ಆದರೆ ನನ್ನ ಮನಸ್ಸು ಒಂದು ಪ್ರತಿಕ್ರಿಯೆಯನ್ನು ಎಬ್ಬಿಸುವತನಕ ನಾನು ಗೋಡೆಯನ್ನು ನೋಡಲಾಗುವುದಿಲ್ಲ. ಎಂದರೆ, ಸುಮ್ಮನೆ ನೋಡಿದ ಮಾತ್ರಕ್ಕೆ ಮನಸ್ಸಿಗೆ ಗೋಡೆ ಎಂಬುದರ ಜ್ಞಾನ ಬರುವುದಿಲ್ಲ. ಮನಸ್ಸು ಎದುರಿಗಿರುವ ಗೋಡೆಯನ್ನು ಕಾಣುವಂತೆ ಮಾಡುವ ಪ್ರತಿಕ್ರಿಯೆ ಬೌದ್ಧಿಕ ಕ್ರಿಯೆ. ಹೀಗೆ ಇಡಿ ವಿಶ್ವ, ನಮ್ಮ ಕಣ್ಣು ಮನಸ್ಸಿನಿಂದ ಗೋಚರಿಸುವುದು. ಆದಕಾರಣ ಇದು ನಮ್ಮ ವೈಯಕ್ತಿಕ ಸ್ವಭಾವಗಳಿಗೆ ಅನುಗುಣವಾಗಿ ಕಾಣುವುದು. ನಿಜವಾದ ಗೋಡೆ ಅಥವಾ ವಿಶ್ವ ಇರುವುದು ಮನಸ್ಸಿನ ಹೊರಗಡೆಯೇ. ಅದು ಅಜ್ಞಾತ ಮತ್ತು ಅಜೇಯ. ಬಾಹ್ಯಪ್ರಪಂಚವನ್ನು X ಎಂದು ಕರೆಯಬಹುದು. ನಮಗೆ ಕಾಣುವ ಪ್ರಪಂಚ X + ಮನಸ್ಸು.</p>
		<p>ಯಾವುದು ಬಾಹ್ಯಜಗತ್ತಿನ ವಿಷಯದಲ್ಲಿ ಸತ್ಯವಾಗಿರುವುದೋ ಅದೇ ಆಂತರಿಕ ಜಗತ್ತಿನ ವಿಷಯಕ್ಕೂ ಅನ್ವಯಿಸುತ್ತದೆ. ಮನಸ್ಸು ಕೂಡ ತನ್ನನ್ನು ತಾನು ತಿಳಿಯಲು ಬಯಸುತ್ತದೆ. ಆದರೆ ಆತ್ಮನನ್ನು ಮನಸ್ಸೆಂಬ ಮಧ್ಯವರ್ತಿಯ ಮೂಲಕ ಮಾತ್ರ ತಿಳಿಯುವುದು ಸಾಧ್ಯ. ಆದಕಾರಣ ಇದು ಒಂದು ಗೋಡೆಯಂತೆ ಅಜೇಯವಾಗಿರುವುದು. ಈ ಆತ್ಮನನ್ನು y ಎಂದು ಕರೆಯಬಹುದು. y+ ಮನಸ್ಸು ಆತ್ಮವಾಗುವುದು. ಮನಸ್ಸನ್ನು ಕುರಿತಂತೆ ಈ ವಿಶ್ಲೇಷಣೆಯನ್ನು ಮೊತ್ತ ಮೊದಲಿಗೆ ಮಾಡಿದವನು ಕಾಂಟ್ ಎಂಬ ತತ್ವಜ್ಞಾನಿ. ಆದರೆ ಬಹಳ ಹಿಂದೆಯೇ ವೇದದಲ್ಲಿ ಇದನ್ನು ಹೇಳಿರುವರು. ಮನಸ್ಸು X ಮತ್ತು y ಇವುಗಳ ಮಧ್ಯದಲ್ಲಿದ್ದು ಎರಡರ ಮೇಲೂ ತನ್ನ ಪ್ರಭಾವವನ್ನು ಬೀರುತ್ತಿರುವುದು,</p>
		<p>X ಅಜ್ಞಾತವಾದರೆ ಅದಕ್ಕೆ ಆರೋಪಿಸುವ ಗುಣಗಳೆಲ್ಲ ನಮ್ಮ ಮನಸ್ಸು ಕೊಟ್ಟದ್ದೇ. ಮನಸ್ಸು ಕಾಲ-ದೇಶ-ನಿಮಿತ್ತಗಳೆಂಬ ಮೂರು ಸ್ಥಿತಿಗಳ ಮೂಲಕ ಗ್ರಹಿಸುವುದು. ಆಲೋಚನೆಯ ಸಂಚಾರಕ್ಕೆ ಕಾಲ ಬೇಕು. ಸ್ಕೂಲವಾಗಿರುವ ದ್ರವ್ಯದ ಸ್ಪಂದನಕ್ಕೆ ದೇಶ</p>
		<p>ಬೇಕು. ಈ ಸ್ಪಂದನಗಳು ನಿಮಿತ್ತವನ್ನು ಅನುಸರಿಸಿ ಬರುವುವು. ಮನಸ್ಸು ಇವುಗಳ ಮೂಲಕ ಮಾತ್ರ ಗ್ರಹಿಸಬಲ್ಲದು. ಆದಕಾರಣ ಮನಸ್ಸಿಗೆ ಅತೀತ ವಾಗಿರುವುದೆಲ್ಲ ಕಾಲ-ದೇಶ-ನಿಮಿತ್ತಗಳಿಗೆ ಅತೀತವಾಗಿರಬೇಕು.</p>
		<p>ಕುರುಡನು ಜಗತ್ತನ್ನು ಕೇವಲ ಸ್ಪರ್ಶ ಮತ್ತು ಶಬ್ದಗಳಿಂದ ಮಾತ್ರ ಗ್ರಹಿಸಬಲ್ಲನು. ಪಂಚೇಂದ್ರಿಯಗಳಿರುವ ನಮಗೆ ಅದು ಬೇರೊಂದು ಜಗತ್ತಾಗಿದೆ. ನಮ್ಮಲ್ಲಿ ಯಾರಿಗಾದರೂ ವಿದ್ಯುತ್ತನ್ನು ನೋಡುವ ಒಂದು ಇಂದ್ರಿಯ ಪ್ರಾಪ್ತವಾದರೆ ಜಗತ್ತು ಬೇರೆಯೇ ಆಗಿ ತೋರುತ್ತದೆ. ಆದರೆ ಜಗತ್ತು X ನಂತೆ ಎಲ್ಲರಿಗೂ ಒಂದೇ ಪ್ರತಿಯೊಬ್ಬರೂ ತಮ್ಮ ಮನಸ್ಸಿಗೆ ಅನುಗುಣವಾಗಿ ನೋಡುವುದರಿಂದ ತಮ್ಮ ಜಗತ್ತನ್ನೇ ಕಾಣುತ್ತಾರೆ. ಅದೇ x+ ಒಂದು ಇಂದ್ರಿಯ, x+ ಎರಡು ಇಂದ್ರಿಯ, ಹೀಗೆ ಮಾನವ ನಮಗೆ ತಿಳಿದಿರುವಂತೆ ಐದು ಇಂದ್ರಿಯಗಳವರೆಗೆ ಹೋಗುವನು. ಪರಿಣಾಮ ಯಾವಾಗಲೂ ಬೇರೆ ಆಗುತ್ತಿದ್ದರೂ x ಮಾತ್ರ ಯಾವಾಗಲೂ ಒಂದೇ ಸಮನಾಗಿರುವುದು. y ಕೂಡ ನಮ್ಮ ಮನಸ್ಸಿಗೆ ಅತೀತವಾಗಿದೆ. ಇದು ಕೂಡ ಕಾಲ-ದೇಶ-ನಿಮಿತ್ತಗಳಿಗೆ ಹೊರತಾಗಿದೆ.</p>
		<p>ಹಾಗಾದರೆ ಕಾಲ-ದೇಶ-ನಿಮಿತ್ತಗಳಾಚೆ x ಮತ್ತುy ಎಂಬುವು ಎರಡು ಇವೆ ಎಂದು ಹೇಗೆ ಹೇಳುತ್ತೀರಿ? ಇದು ನಿಜ. ಕಾಲವೇ ಈ ವ್ಯತ್ಯಾಸಕ್ಕೆಲ್ಲ ಕಾರಣ. ಇವೆರಡೂ ನಿಜವಾಗಿಯೂ ಕಾಲಕ್ಕೆ ಹೊರಗೆ ಇರುವುದರಿಂದ ಇವೆರಡೂ ಒಂದೇ ಇರಬೇಕು. ಮನಸ್ಸು ಈ ಒಂದನ್ನು ನೋಡಿದಾಗ ಬೇರೆ ಬೇರೆ ಎಂದು ಕರೆಯುವುದು. ಬಾಹ್ಯ ಪ್ರಪಂಚವನ್ನು X ಎನ್ನುವುದು, ಆಂತರಿಕ ಪ್ರಪಂಚವನ್ನು y ಎನ್ನುವುದು. ಈ ಜೋಡಿಯನ್ನು ಮನಸ್ಸು ಎಂಬ ಭೂತಕನ್ನಡಿಯ ಮೂಲಕ ನೋಡುತ್ತೇವೆ.</p>
		<p>ನಮ್ಮೆಲ್ಲರಿಗೂ ಏಕಪ್ರಕಾರವಾಗಿ ಕಾಣುವ ಪೂರ್ಣಾತ್ಮನೆ ದೇವರು ಅಥವಾ ನಿರ್ಗುಣ ಬ್ರಹ್ಮ, ಆ ನಿರ್ಗುಣವೇ ಪರಿಪೂರ್ಣ ಸ್ಥಿತಿ. ಉಳಿದವುಗಳೆಲ್ಲ ಅದಕ್ಕಿಂತ ಕೆಳಗಿನವು, ಅಸ್ಥಿರವಾದುವು.</p>
		<p>ಅಖಂಡವಾಗಿರುವುದು ಖಂಡವಾಗಿ ಕಾಣುವಂತೆ ಮಾಡಿರುವುದು ಯಾವುದು? ಇದು, ಪಾಪ ಮತ್ತು ಸ್ವತಂತ್ರ ಇಚ್ಛೆ ಹೇಗೆ ಮೊದಲಾದುವು ಎಂಬ ಪ್ರಶ್ನೆಯಂತೆಯೇ ಇದೆ. ಈ ಪ್ರಶ್ನೆಯೇ ವಿರೋಧಾಭಾಸ, ಅಸಾಧ್ಯ. ಪ್ರಶ್ನೆಯು ಕಾರ್ಯಕಾರಣಗಳು ಇವೆಯೆಂಬುದನ್ನು ಒಪ್ಪಿಕೊಳ್ಳುತ್ತದೆ. ಅವ್ಯಕ್ತದಲ್ಲಿ ಕಾರ್ಯಕಾರಣಗಳು ಇರುವುದಿಲ್ಲ. ವ್ಯಕ್ತದಂತೆಯೇ ಅವ್ಯಕ್ತವೂ ಇರುವುದೆಂದು ಊಹಿಸುವುದು ಹೇಗೆ, ಎಲ್ಲಿಂದ ಎನ್ನುವುದೆಲ್ಲ ಮನಸ್ಸಿನಲ್ಲಿದೆ. ಆತ್ಮವು ಕಾರ್ಯಕಾರಣಗಳಿಗೆ ಅತೀತವಾದುದು. ಅದೊಂದೇ ಸ್ವತಂತ್ರ. ಅದರ ಬೆಳಕೇ ಮನಸ್ಸಿನ ಎಲ್ಲ ರೂಪಗಳ ಮೂಲಕ ಪ್ರಕಾಶಿಸುತ್ತದೆ. ಪ್ರತಿಯೊಂದು ಕೆಲಸದಲ್ಲಿಯೂ ನಾನು ಸ್ವತಂತ್ರನು ಎಂದು ಸಾಧಿಸುತ್ತೇನೆ. ಆದರೂ ಪ್ರತಿಯೊಂದು ಕೆಲಸವೂ ನಾನು ಮೊದಲು ಬದ್ದನೆನ್ನುವುದನ್ನು ದೃಢಪಡಿಸುವುದು. ನಿಜವಾದ ಆತ್ಮ ಸ್ವತಂತ್ರವಾದುದು. ಆದರೂ ಅದು ಮನಸ್ಸಿನೊಂದಿಗೆ ಮತ್ತು ದೇಹದೊಂದಿಗೆ ಬೆರೆತಾಗ ಸ್ವತಂತ್ರವಲ್ಲ. ನಿಜವಾದ ಆತ್ಮನ ಪ್ರಥಮ ಆವಿರ್ಭಾವವೇ</p>
		<p>ಇಚ್ಛೆ, ಆದ್ದರಿಂದ ನಿಜವಾದ ಆತ್ಮನ ಮೊದಲ ಮಿತಿಯೇ ಇಚ್ಛೆ, ಇದು ಒಂದು ಮಿಶ್ರಣ. ಇದರಲ್ಲಿ ಆತ್ಮ ಮತ್ತು ಮನಸ್ಸು ಬೆರೆತಿವೆ. ಯಾವ ಒಂದು ಮಿಶ್ರಣವೂ ನಿತ್ಯವಾಗಿರಲಾರದು. ನಾವು ಬದುಕಿರಬೇಕೆಂದು ಇಚ್ಛಿಸಿದರೂ ಸಾಯಬೇಕಾಗುವುದು. ಮರಣವಿಲ್ಲದ ಜೀವನ ಒಂದು ವಿರೋಧಾಭಾಸ. ಏಕೆಂದರೆ ಜೀವನ ಒಂದು ಮಿಶ್ರಣವಾಗಿರುವುದರಿಂದ ಅದು ಅಮರವಾಗಲಾರದು. ನಿಜವಾದ ಆತ್ಮ ಅವ್ಯಕ್ತವಾದುದು, ಸನಾತನವಾದುದು. ಈ ಪೂರ್ಣಾತ್ಮ, ಇಚ್ಛೆ ಮನಸ್ಸು ಆಲೋಚನೆ ಮುಂತಾದ ಕುಂದುಕೊರತೆ ಗಳಿಂದ ಕೂಡಿದ ವಸ್ತುವಿನೊಂದಿಗೆ ಹೇಗೆ ಮಿಶ್ರವಾಗಿರಬಲ್ಲದು? ಅದೆಂದಿಗೂ ಮಿಶ್ರವಾಗಿಲ್ಲ. ನಿಜವಾಗಿಯೂ ನೀವೇ ಹಿಂದೆ ಹೇಳಿದ y ಆಗಿರುವಿರಿ. ನೀವೆಂದೂ ಇಚ್ಚೆಯಲ್ಲ, ನೀವು ಎಂದಿಗೂ ಬದಲಾಗಿಲ್ಲ. ನೀವು ಒಂದು ವ್ಯಕ್ತಿಯಂತೆ ಎಂದಿಗೂ ಇರಲಿಲ್ಲ. ಇದೊಂದು ಭಾಂತಿ. ಹಾಗಾದರೆ ಭಾಂತಿಗೆ ಆಧಾರ ಯಾವುದು? ಇದು ಕೆಟ್ಟ ಪ್ರಶ್ನೆ. ಭಾಂತಿಗೆ ಆಧಾರ ಭಾಂತಿಯೇ ಹೊರತು ಸತ್ಯವಲ್ಲ. ಪ್ರತಿಯೊಂದು ವಸ್ತುವೂ ಭ್ರಾಂತಿಗಿಂತ ಮುಂಚೆ ತಾನಿದ್ದ ಸ್ಥಿತಿಗೆ, ನಿಜವಾದ ಸ್ವಾತಂತ್ರ್ಯದ ಸ್ಥಿತಿಗೆ ಹೋಗಲು ತವಕಿಸುತ್ತಿದೆ. ಹಾಗಾದರೆ ಜಗತ್ತಿನಿಂದ ನಮಗೆ ಪ್ರಯೋಜನವೇನು? ಇದು ನಮಗೆ ಅನುಭವವನ್ನು ಕೊಡುವುದು. ಇದು ವಿಕಾಸವಾದವನ್ನು ಅಲ್ಲಗಳೆಯುವುದೆ? ಅದರ ಬದಲು ಇದು ಅದನ್ನು ವಿವರಿಸುತ್ತದೆ. ಅದು ಭೌತವಸ್ತುವನ್ನು ಸಂಸ್ಕಾರಗೊಳಿಸುವ ವಿಧಾನ. ಇದು ನಿಜವಾದ ಆತ್ಮವು ಆವಿರ್ಭವಿಸುವುದಕ್ಕೆ ಅವಕಾಶ ಕೊಡುತ್ತದೆ. ಇದು ನಮಗೂ ಒಂದು ವಸ್ತುವಿಗೂ ಮಧ್ಯೆ ಇರುವ ಒಂದು ತೆರೆಯಂತೆ ಇದೆ. ತರೆ ತಗ್ಗಿದಂತೆ ಅತ್ತಕಡೆ ಇರುವ ವಸ್ತು ಚೆನ್ನಾಗಿ ಕಾಣುವುದು. ಪರಮಾತ್ಮನ ಆವಿರ್ಭಾವವೇ ಇಲ್ಲಿ ಮುಖ್ಯ ವಿಷಯ.</p>
	</section>
</body>
</html>
